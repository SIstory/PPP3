<!DOCTYPE html><html xmlns="http://www.w3.org/1999/xhtml" lang="sl"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (2)--><title>Dok. št. 10 POLEMIKA MED NARODNIM DEMOKRATOM LOJZETOM UDETOM IN KOMUNISTOM DUŠANOM KERMAVNERJEM O VPRAŠANJU NEMŠKO-SOVJETSKEGA PAKTA O PRIJATELJSTVU IN NENAPADANJU, ZAHODNEGA IMPERIALIZMA, NOVI VOJNI TER POGLEDIH NA POLITIKO NACISTIČNO NEMČIJO IN SOVJETSKO ZVEZO V LETIH 1939–1940 </title><meta http-equiv="x-ua-compatible" content="ie=edge" /><meta name="viewport" content="width=device-width, initial-scale=1.0" /><meta name="description" content="Programi slovenskih političnih strank, organizacij in združenj v letih 1918-1929. Pregled k slovenski politični zgodovini" /><meta name="keywords" content="politične stranke, politične organizacije, društva, programi, political parties, programms" /><meta name="author" content="" /><meta name="generator" content="Text Encoding Initiative Consortium XSLT stylesheets" /><meta charset="utf-8" /><link href="https://www2.sistory.si/publikacije/themes/foundation/6/css/foundation.min.css" rel="stylesheet" type="text/css" /><link href="https://www2.sistory.si/publikacije/themes/css/foundation/6/sistory.css" rel="stylesheet" type="text/css" /><link href="http://cdnjs.cloudflare.com/ajax/libs/foundicons/3.0.0/foundation-icons.min.css" rel="stylesheet" type="text/css" /><link href="https://www2.sistory.si/publikacije/themes/plugin/TipueSearch/6.1/tipuesearch/css/normalize.css" rel="stylesheet" type="text/css" /><link href="https://www2.sistory.si/publikacije/themes/css/plugin/TipueSearch/6.1/my-tipuesearch.css" rel="stylesheet" type="text/css" /><style type="text/css">
         h3, h4, h5, h6, h7, h8 {
         text-align: center;
         }
      </style><script src="https://www2.sistory.si/publikacije/themes/foundation/6/js/vendor/jquery.js"></script></head><body id="TOP" itemscope="itemscope" itemtype="http://www.tei-c.org/ns/1.0/" itemprop="TEI"><script src="tipuesearch_content.js"></script><script src="https://www2.sistory.si/publikacije/themes/js/plugin/TipueSearch/6.1/tipuesearch_set-sl.js"></script><script src="https://www2.sistory.si/publikacije/themes/plugin/TipueSearch/6.1/tipuesearch/tipuesearch.min.js"></script><div class="column row"><header xmlns:html="http://www.w3.org/1999/xhtml"><div class="hide-for-large"><div id="header-bar"><div class="title-bar" data-responsive-toggle="publication-menu" data-hide-for="large"><button class="menu-icon" type="button" data-toggle=""></button><div class="title-bar-title">Meni</div><div class="title-bar-right"><a class="title-bar-title" href="http://hdl.handle.net/11686/38363"><i class="fi-home" style="color:white;"></i></a></div><div id="publication-menu" class="hide-for-large"><ul class="vertical menu" data-drilldown="" data-options="backButton: &lt;li class=&#34;js-drilldown-back&#34;&gt;&lt;a tabindex=&#34;0&#34;&gt;Nazaj&lt;/a&gt;&lt;/li&gt;;"><li><a href="index.html">Naslovnica</a></li><li><a href="cip.html">Kolofona</a><ul class="vertical menu"><li><a href="cip.html">Kolofon</a></li><li><a href="teiHeader.html">Kolofon TEI</a></li></ul></li><li><a href="titleType.html">Kazalo</a></li><li class="active"><a href="part01.html">Besedilo</a><ul class="vertical menu"><li><a href="part01.html">I. PROGRAMSKE SMERNICE IN POGLEDI NA IDEJNA, NARODNOKULTURNA TER NOTRANJE- IN
                    ZUNANJEPOLITIČNA VPRAŠANJA V KATOLIŠKEM TABORU</a><ul class="vertical menu"><li><a href="part01-doc1.html">Dok. št. 1</a></li><li><a href="part01-doc2.html">Dok. št. 2</a></li><li><a href="part01-doc3.html">Dok. št. 3</a></li><li><a href="part01-doc4.html">Dok. št. 4</a></li><li><a href="part01-doc5.html">Dok. št. 5</a></li><li><a href="part01-doc6.html">Dok. št. 6</a></li><li><a href="part01-doc7.html">Dok. št. 7</a></li><li><a href="part01-doc8.html">Dok. št. 8</a></li><li><a href="part01-doc9.html">Dok. št. 9</a></li><li><a href="part01-doc10.html">Dok. št. 10</a></li><li><a href="part01-doc11.html">Dok. št. 11</a></li><li><a href="part01-doc12.html">Dok. št. 12</a></li><li><a href="part01-doc13.html">Dok. št. 13</a></li><li><a href="part01-doc14.html">Dok. št. 14</a></li><li><a href="part01-doc15.html">Dok. št. 15</a></li><li><a href="part01-doc16.html">Dok. št. 16</a></li><li><a href="part01-doc17.html">Dok. št. 17</a></li><li><a href="part01-doc18.html">Dok. št. 18</a></li><li><a href="part01-doc19.html">Dok. št. 19</a></li><li><a href="part01-doc20.html">Dok. št. 20</a></li><li><a href="part01-doc21.html">Dok. št. 21</a></li><li><a href="part01-doc22.html">Dok. št. 22</a></li><li><a href="part01-doc23.html">Dok. št. 23</a></li><li><a href="part01-doc24.html">Dok. št. 24</a></li><li><a href="part01-doc25.html">Dok. št. 25</a></li><li><a href="part01-doc26.html">Dok. št. 26</a></li><li><a href="part01-doc27.html">Dok. št. 27</a></li><li><a href="part01-doc28.html">Dok. št. 28</a></li><li><a href="part01-doc29.html">Dok. št. 29</a></li><li><a href="part01-doc30.html">Dok. št. 30</a></li><li><a href="part01-doc31.html">Dok. št. 31</a></li><li><a href="part01-doc32.html">Dok. št. 32</a></li><li><a href="part01-doc33.html">Dok. št. 33</a></li><li><a href="part01-doc34.html">Dok. št. 34</a></li><li><a href="part01-doc35.html">Dok. št. 35</a></li><li><a href="part01-doc36.html">Dok. št. 36</a></li><li><a href="part01-doc37.html">Dok. št. 37</a></li><li><a href="part01-doc38.html">Dok. št. 38</a></li><li><a href="part01-doc39.html">Dok. št. 39</a></li><li><a href="part01-doc40.html">Dok. št. 40</a></li><li><a href="part01-doc41.html">Dok. št. 41</a></li><li><a href="part01-doc42.html">Dok. št. 42</a></li><li><a href="part01-doc43.html">Dok. št. 43</a></li><li><a href="part01-doc44.html">Dok. št. 44</a></li><li><a href="part01-doc45.html">Dok. št. 45</a></li><li><a href="part01-doc46.html">Dok. št. 46</a></li><li><a href="part01-doc47.html">Dok. št. 47</a></li><li><a href="part01-doc48.html">Dok. št. 48</a></li><li><a href="part01-doc49.html">Dok. št. 49</a></li><li><a href="part01-doc50.html">Dok. št. 50</a></li><li><a href="part01-doc51.html">Dok. št. 51</a></li><li><a href="part01-doc52.html">Dok. št. 52</a></li><li><a href="part01-doc53.html">Dok. št. 53</a></li><li><a href="part01-doc54.html">Dok. št. 54</a></li><li><a href="part01-doc55.html">Dok. št. 55</a></li><li><a href="part01-doc56.html">Dok. št. 56</a></li><li><a href="part01-doc57.html">Dok. št. 57</a></li><li><a href="part01-doc58.html">Dok. št. 58</a></li><li><a href="part01-doc59.html">Dok. št. 59</a></li><li><a href="part01-doc60.html">Dok. št. 60</a></li><li><a href="part01-doc61.html">Dok. št. 61</a></li><li><a href="part01-doc62.html">Dok. št. 62</a></li><li><a href="part01-doc63.html">Dok. št. 63</a></li><li><a href="part01-doc64.html">Dok. št. 64</a></li><li><a href="part01-doc65.html">Dok. št. 65</a></li><li><a href="part01-doc66.html">Dok. št. 66</a></li><li><a href="part01-doc67.html">Dok. št. 67</a></li><li><a href="part01-doc68.html">Dok. št. 68</a></li><li><a href="part01-doc69.html">Dok. št. 69</a></li><li><a href="part01-doc70.html">Dok. št. 70</a></li><li><a href="part01-doc71.html">Dok. št. 71</a></li><li><a href="part01-doc72.html">Dok. št. 72</a></li><li><a href="part01-doc73.html">Dok. št. 73</a></li></ul></li><li><a href="part02.html">II. PROGRAMSKE SMERNICE IN POGLEDI NA IDEJNA, NARODNOKULTURNA TER NOTRANJE- IN
                    ZUNANJEPOLITIČNA VPRAŠANJA V LIBERALNEM TABORU</a><ul class="vertical menu"><li><a href="part02-doc1.html">Dok. št. 1</a></li><li><a href="part02-doc2.html">Dok. št. 2</a></li><li><a href="part02-doc3.html">Dok. št. 3</a></li><li><a href="part02-doc4.html">Dok. št. 4</a></li><li><a href="part02-doc5.html">Dok. št. 5</a></li><li><a href="part02-doc6.html">Dok. št. 6</a></li><li><a href="part02-doc7.html">Dok. št. 7</a></li><li><a href="part02-doc8.html">Dok. št. 8</a></li><li><a href="part02-doc9.html">Dok. št. 9</a></li><li><a href="part02-doc10.html">Dok. št. 10</a></li><li><a href="part02-doc11.html">Dok. št. 11</a></li><li><a href="part02-doc12.html">Dok. št. 12</a></li><li><a href="part02-doc13.html">Dok. št. 13</a></li><li><a href="part02-doc14.html">Dok. št. 14</a></li><li><a href="part02-doc15.html">Dok. št. 15</a></li><li><a href="part02-doc16.html">Dok. št. 16</a></li><li><a href="part02-doc17.html">Dok. št. 17</a></li><li><a href="part02-doc18.html">Dok. št. 18</a></li><li><a href="part02-doc19.html">Dok. št. 19</a></li><li><a href="part02-doc20.html">Dok. št. 20</a></li><li><a href="part02-doc21.html">Dok. št. 21</a></li><li><a href="part02-doc22.html">Dok. št. 22</a></li><li><a href="part02-doc23.html">Dok. št. 23</a></li><li><a href="part02-doc24.html">Dok. št. 24</a></li><li><a href="part02-doc25.html">Dok. št. 25</a></li><li><a href="part02-doc26.html">Dok. št. 26</a></li><li><a href="part02-doc27.html">Dok. št. 27</a></li><li><a href="part02-doc28.html">Dok. št. 28</a></li><li><a href="part02-doc29.html">Dok. št. 29</a></li><li><a href="part02-doc30.html">Dok. št. 30</a></li><li><a href="part02-doc31.html">Dok. št. 31</a></li><li><a href="part02-doc32.html">Dok. št. 32</a></li><li><a href="part02-doc33.html">Dok. št. 33</a></li><li><a href="part02-doc34.html">Dok. št. 34</a></li><li><a href="part02-doc35.html">Dok. št. 35</a></li><li><a href="part02-doc36.html">Dok. št. 36</a></li><li><a href="part02-doc37.html">Dok. št. 37</a></li><li><a href="part02-doc38.html">Dok. št. 38</a></li><li><a href="part02-doc39.html">Dok. št. 39</a></li><li><a href="part02-doc40.html">Dok. št. 40</a></li><li><a href="part02-doc41.html">Dok. št. 41</a></li><li><a href="part02-doc42.html">Dok. št. 42</a></li><li><a href="part02-doc43.html">Dok. št. 43</a></li><li><a href="part02-doc44.html">Dok. št. 44</a></li><li><a href="part02-doc45.html">Dok. št. 45</a></li><li><a href="part02-doc46.html">Dok. št. 46</a></li><li><a href="part02-doc47.html">Dok. št. 47</a></li><li><a href="part02-doc48.html">Dok. št. 48</a></li><li><a href="part02-doc49.html">Dok. št. 49</a></li><li><a href="part02-doc50.html">Dok. št. 50</a></li></ul></li><li><a href="part03.html">III. PROGRAMSKE SMERNICE IN POGLEDI NA IDEJNA, NARODNOKULTURNA TER NOTRANJE-
                    IN ZUNANJEPOLITIČNA VPRAŠANJA V MARKSISTIČNEM TABORU</a><ul class="vertical menu"><li><a href="part03a.html">
                  SOCIALISTI
               </a><ul class="vertical menu"><li><a href="part03a-doc1.html">Dok. št. 1</a></li><li><a href="part03a-doc2.html">Dok. št. 2</a></li><li><a href="part03a-doc3.html">Dok. št. 3</a></li><li><a href="part03a-doc4.html">Dok. št. 4</a></li><li><a href="part03a-doc5.html">Dok. št. 5</a></li><li><a href="part03a-doc6.html">Dok. št. 6</a></li><li><a href="part03a-doc7.html">Dok. št. 7</a></li><li><a href="part03a-doc8.html">Dok. št. 8</a></li><li><a href="part03a-doc9.html">Dok. št. 9</a></li><li><a href="part03a-doc10.html">Dok. št. 10</a></li><li><a href="part03a-doc11.html">Dok. št. 11</a></li><li><a href="part03a-doc12.html">Dok. št. 12</a></li><li><a href="part03a-doc13.html">Dok. št. 13</a></li></ul></li><li><a href="part03b.html">
                  KOMUNISTI
               </a><ul class="vertical menu"><li><a href="part03b-doc1.html">Dok. št. 1</a></li><li><a href="part03b-doc2.html">Dok. št. 2</a></li><li><a href="part03b-doc3.html">Dok. št. 3</a></li><li><a href="part03b-doc4.html">Dok. št. 4</a></li><li><a href="part03b-doc5.html">Dok. št. 5</a></li><li><a href="part03b-doc6.html">Dok. št. 6</a></li><li><a href="part03b-doc7.html">Dok. št. 7</a></li><li><a href="part03b-doc8.html">Dok. št. 8</a></li><li><a href="part03b-doc9.html">Dok. št. 9</a></li><li><a href="part03b-doc10.html">Dok. št. 10</a></li><li><a href="part03b-doc11.html">Dok. št. 11</a></li><li><a href="part03b-doc12.html">Dok. št. 12</a></li><li><a href="part03b-doc13.html">Dok. št. 13</a></li><li><a href="part03b-doc14.html">Dok. št. 14</a></li><li><a href="part03b-doc15.html">Dok. št. 15</a></li></ul></li></ul></li><li><a href="part04.html">IV. PROGRAMSKE SMERNICE IN POGLEDI NA IDEJNA, NARODNOKULTURNA TER NOTRANJE- IN
                    ZUNANJEPOLITIČNA VPRAŠANJA POLITIČNIH GIBANJ IN DRUŠTEV TER Z NJIMI POVEZANIH
                    POLITIČNIH SUBJEKTOV</a><ul class="vertical menu"><li><a href="part04-doc1.html">Dok. št. 1</a></li><li><a href="part04-doc2.html">Dok. št. 2</a></li><li><a href="part04-doc3.html">Dok. št. 3</a></li><li><a href="part04-doc4.html">Dok. št. 4</a></li><li><a href="part04-doc5.html">Dok. št. 5</a></li><li><a href="part04-doc6.html">Dok. št. 6</a></li><li><a href="part04-doc7.html">Dok. št. 7</a></li><li><a href="part04-doc8.html">Dok. št. 8</a></li><li><a href="part04-doc9.html">Dok. št. 9</a></li><li><a href="part04-doc10.html">Dok. št. 10</a></li><li><a href="part04-doc11.html">Dok. št. 11</a></li><li><a href="part04-doc12.html">Dok. št. 12</a></li><li><a href="part04-doc13.html">Dok. št. 13</a></li><li><a href="part04-doc14.html">Dok. št. 14</a></li><li><a href="part04-doc15.html">Dok. št. 15</a></li><li><a href="part04-doc16.html">Dok. št. 16</a></li><li><a href="part04-doc17.html">Dok. št. 17</a></li><li><a href="part04-doc18.html">Dok. št. 18</a></li><li><a href="part04-doc19.html">Dok. št. 19</a></li><li><a href="part04-doc20.html">Dok. št. 20</a></li><li><a href="part04-doc21.html">Dok. št. 21</a></li><li><a href="part04-doc22.html">Dok. št. 22</a></li><li><a href="part04-doc23.html">Dok. št. 23</a></li><li><a href="part04-doc24.html">Dok. št. 24</a></li><li><a href="part04-doc25.html">Dok. št. 25</a></li><li><a href="part04-doc26.html">Dok. št. 26</a></li><li><a href="part04-doc27.html">Dok. št. 27</a></li><li><a href="part04-doc28.html">Dok. št. 28</a></li><li><a href="part04-doc29.html">Dok. št. 29</a></li><li><a href="part04-doc30.html">Dok. št. 30</a></li><li><a href="part04-doc31.html">Dok. št. 31</a></li><li><a href="part04-doc32.html">Dok. št. 32</a></li><li><a href="part04-doc33.html">Dok. št. 33</a></li><li><a href="part04-doc34.html">Dok. št. 34</a></li><li><a href="part04-doc35.html">Dok. št. 35</a></li><li><a href="part04-doc36.html">Dok. št. 36</a></li><li><a href="part04-doc37.html">Dok. št. 37</a></li><li><a href="part04-doc38.html">Dok. št. 38</a></li><li><a href="part04-doc39.html">Dok. št. 39</a></li><li><a href="part04-doc40.html">Dok. št. 40</a></li><li><a href="part04-doc41.html">Dok. št. 41</a></li><li><a href="part04-doc42.html">Dok. št. 42</a></li><li><a href="part04-doc43.html">Dok. št. 43</a></li><li><a href="part04-doc44.html">Dok. št. 44</a></li><li><a href="part04-doc45.html">Dok. št. 45</a></li><li><a href="part04-doc46.html">Dok. št. 46</a></li><li><a href="part04-doc47.html">Dok. št. 47</a></li><li><a href="part04-doc48.html">Dok. št. 48</a></li><li><a href="part04-doc49.html">Dok. št. 49</a></li><li><a href="part04-doc50.html">Dok. št. 50</a></li><li><a href="part04-doc51.html">Dok. št. 51</a></li><li><a href="part04-doc52.html">Dok. št. 52</a></li></ul></li><li><a href="part05.html">V. PROGRAMSKE SMERNICE IN POGLEDI NA IDEJNA, NARODNOKULTURNA TER NOTRANJE- IN
                    ZUNANJEPOLITIČNA VPRAŠANJA PRI ŠTUDENTSKIH IN DIJAŠKIH GIBANJIH</a><ul class="vertical menu"><li><a href="part05-doc1.html">Dok. št. 1</a></li><li><a href="part05-doc2.html">Dok. št. 2</a></li><li><a href="part05-doc3.html">Dok. št. 3</a></li><li><a href="part05-doc4.html">Dok. št. 4</a></li><li><a href="part05-doc5.html">Dok. št. 5</a></li><li><a href="part05-doc6.html">Dok. št. 6</a></li><li><a href="part05-doc7.html">Dok. št. 7</a></li><li><a href="part05-doc8.html">Dok. št. 8</a></li><li><a href="part05-doc9.html">Dok. št. 9</a></li><li><a href="part05-doc10.html">Dok. št. 10</a></li><li><a href="part05-doc11.html">Dok. št. 11</a></li><li><a href="part05-doc12.html">Dok. št. 12</a></li><li><a href="part05-doc13.html">Dok. št. 13</a></li><li><a href="part05-doc14.html">Dok. št. 14</a></li><li><a href="part05-doc15.html">Dok. št. 15</a></li><li><a href="part05-doc16.html">Dok. št. 16</a></li><li><a href="part05-doc17.html">Dok. št. 17</a></li><li><a href="part05-doc18.html">Dok. št. 18</a></li><li><a href="part05-doc19.html">Dok. št. 19</a></li><li><a href="part05-doc20.html">Dok. št. 20</a></li><li><a href="part05-doc21.html">Dok. št. 21</a></li><li><a href="part05-doc22.html">Dok. št. 22</a></li><li><a href="part05-doc23.html">Dok. št. 23</a></li><li><a href="part05-doc24.html">Dok. št. 24</a></li><li><a href="part05-doc25.html">Dok. št. 25</a></li><li><a href="part05-doc26.html">Dok. št. 26</a></li><li><a href="part05-doc27.html">Dok. št. 27</a></li><li><a href="part05-doc28.html">Dok. št. 28</a></li><li><a href="part05-doc29.html">Dok. št. 29</a></li><li><a href="part05-doc30.html">Dok. št. 30</a></li><li><a href="part05-doc31.html">Dok. št. 31</a></li><li><a href="part05-doc32.html">Dok. št. 32</a></li><li><a href="part05-doc33.html">Dok. št. 33</a></li><li><a href="part05-doc34.html">Dok. št. 34</a></li><li><a href="part05-doc35.html">Dok. št. 35</a></li><li><a href="part05-doc36.html">Dok. št. 36</a></li><li><a href="part05-doc37.html">Dok. št. 37</a></li><li><a href="part05-doc38.html">Dok. št. 38</a></li><li><a href="part05-doc39.html">Dok. št. 39</a></li><li><a href="part05-doc40.html">Dok. št. 40</a></li><li><a href="part05-doc41.html">Dok. št. 41</a></li><li><a href="part05-doc42.html">Dok. št. 42</a></li><li><a href="part05-doc43.html">Dok. št. 43</a></li><li><a href="part05-doc44.html">Dok. št. 44</a></li><li><a href="part05-doc45.html">Dok. št. 45</a></li><li><a href="part05-doc46.html">Dok. št. 46</a></li><li><a href="part05-doc47.html">Dok. št. 47</a></li><li><a href="part05-doc48.html">Dok. št. 48</a></li><li><a href="part05-doc49.html">Dok. št. 49</a></li><li><a href="part05-doc50.html">Dok. št. 50</a></li><li><a href="part05-doc51.html">Dok. št. 51</a></li><li><a href="part05-doc52.html">Dok. št. 52</a></li><li><a href="part05-doc53.html">Dok. št. 53</a></li></ul></li><li class="active"><a href="part06.html">VI. INDIVIDUALNI POGLEDI IN POGLEDI OŽJIH SKUPIN NA POSAMEZNA IDEJNA,
                    NARODNOKULTURNA TER NOTRANJE- IN ZUNANJEPOLITIČNA VPRAŠANJA</a><ul class="vertical menu"><li><a href="part06-doc1.html">Dok. št. 1</a></li><li><a href="part06-doc2.html">Dok. št. 2</a></li><li><a href="part06-doc3.html">Dok. št. 3</a></li><li><a href="part06-doc4.html">Dok. št. 4</a></li><li><a href="part06-doc5.html">Dok. št. 5</a></li><li><a href="part06-doc6.html">Dok. št. 6</a></li><li><a href="part06-doc7.html">Dok. št. 7</a></li><li><a href="part06-doc8.html">Dok. št. 8</a></li><li><a href="part06-doc9.html">Dok. št. 9</a></li><li class="active"><a href="part06-doc10.html">Dok. št. 10</a></li></ul></li></ul></li></ul></div></div></div></div><div class="show-for-large"><nav class="title-bar"><div class="title-bar-left"><a class="title-bar-title" href="http://hdl.handle.net/11686/38363"><i class="fi-home" style="color:white;"></i> <span>SIstory</span></a></div><div class="title-bar-right"><ul class="dropdown menu" data-dropdown-menu=""><li><a href="index.html">Naslovnica</a></li><li><a href="cip.html">Kolofona</a><ul class="menu"><li><a href="cip.html">Kolofon</a></li><li><a href="teiHeader.html">Kolofon TEI</a></li></ul></li><li><a href="titleType.html">Kazalo</a></li><li class="active"><a href="part01.html">Besedilo</a><ul class="menu"><li><a href="part01.html">I. PROGRAMSKE SMERNICE IN POGLEDI NA IDEJNA, NARODNOKULTURNA TER NOTRANJE- IN
                    ZUNANJEPOLITIČNA VPRAŠANJA V KATOLIŠKEM TABORU</a><ul class="menu"><li><a href="part01-doc1.html">Dok. št. 1</a></li><li><a href="part01-doc2.html">Dok. št. 2</a></li><li><a href="part01-doc3.html">Dok. št. 3</a></li><li><a href="part01-doc4.html">Dok. št. 4</a></li><li><a href="part01-doc5.html">Dok. št. 5</a></li><li><a href="part01-doc6.html">Dok. št. 6</a></li><li><a href="part01-doc7.html">Dok. št. 7</a></li><li><a href="part01-doc8.html">Dok. št. 8</a></li><li><a href="part01-doc9.html">Dok. št. 9</a></li><li><a href="part01-doc10.html">Dok. št. 10</a></li><li><a href="part01-doc11.html">Dok. št. 11</a></li><li><a href="part01-doc12.html">Dok. št. 12</a></li><li><a href="part01-doc13.html">Dok. št. 13</a></li><li><a href="part01-doc14.html">Dok. št. 14</a></li><li><a href="part01-doc15.html">Dok. št. 15</a></li><li><a href="part01-doc16.html">Dok. št. 16</a></li><li><a href="part01-doc17.html">Dok. št. 17</a></li><li><a href="part01-doc18.html">Dok. št. 18</a></li><li><a href="part01-doc19.html">Dok. št. 19</a></li><li><a href="part01-doc20.html">Dok. št. 20</a></li><li><a href="part01-doc21.html">Dok. št. 21</a></li><li><a href="part01-doc22.html">Dok. št. 22</a></li><li><a href="part01-doc23.html">Dok. št. 23</a></li><li><a href="part01-doc24.html">Dok. št. 24</a></li><li><a href="part01-doc25.html">Dok. št. 25</a></li><li><a href="part01-doc26.html">Dok. št. 26</a></li><li><a href="part01-doc27.html">Dok. št. 27</a></li><li><a href="part01-doc28.html">Dok. št. 28</a></li><li><a href="part01-doc29.html">Dok. št. 29</a></li><li><a href="part01-doc30.html">Dok. št. 30</a></li><li><a href="part01-doc31.html">Dok. št. 31</a></li><li><a href="part01-doc32.html">Dok. št. 32</a></li><li><a href="part01-doc33.html">Dok. št. 33</a></li><li><a href="part01-doc34.html">Dok. št. 34</a></li><li><a href="part01-doc35.html">Dok. št. 35</a></li><li><a href="part01-doc36.html">Dok. št. 36</a></li><li><a href="part01-doc37.html">Dok. št. 37</a></li><li><a href="part01-doc38.html">Dok. št. 38</a></li><li><a href="part01-doc39.html">Dok. št. 39</a></li><li><a href="part01-doc40.html">Dok. št. 40</a></li><li><a href="part01-doc41.html">Dok. št. 41</a></li><li><a href="part01-doc42.html">Dok. št. 42</a></li><li><a href="part01-doc43.html">Dok. št. 43</a></li><li><a href="part01-doc44.html">Dok. št. 44</a></li><li><a href="part01-doc45.html">Dok. št. 45</a></li><li><a href="part01-doc46.html">Dok. št. 46</a></li><li><a href="part01-doc47.html">Dok. št. 47</a></li><li><a href="part01-doc48.html">Dok. št. 48</a></li><li><a href="part01-doc49.html">Dok. št. 49</a></li><li><a href="part01-doc50.html">Dok. št. 50</a></li><li><a href="part01-doc51.html">Dok. št. 51</a></li><li><a href="part01-doc52.html">Dok. št. 52</a></li><li><a href="part01-doc53.html">Dok. št. 53</a></li><li><a href="part01-doc54.html">Dok. št. 54</a></li><li><a href="part01-doc55.html">Dok. št. 55</a></li><li><a href="part01-doc56.html">Dok. št. 56</a></li><li><a href="part01-doc57.html">Dok. št. 57</a></li><li><a href="part01-doc58.html">Dok. št. 58</a></li><li><a href="part01-doc59.html">Dok. št. 59</a></li><li><a href="part01-doc60.html">Dok. št. 60</a></li><li><a href="part01-doc61.html">Dok. št. 61</a></li><li><a href="part01-doc62.html">Dok. št. 62</a></li><li><a href="part01-doc63.html">Dok. št. 63</a></li><li><a href="part01-doc64.html">Dok. št. 64</a></li><li><a href="part01-doc65.html">Dok. št. 65</a></li><li><a href="part01-doc66.html">Dok. št. 66</a></li><li><a href="part01-doc67.html">Dok. št. 67</a></li><li><a href="part01-doc68.html">Dok. št. 68</a></li><li><a href="part01-doc69.html">Dok. št. 69</a></li><li><a href="part01-doc70.html">Dok. št. 70</a></li><li><a href="part01-doc71.html">Dok. št. 71</a></li><li><a href="part01-doc72.html">Dok. št. 72</a></li><li><a href="part01-doc73.html">Dok. št. 73</a></li></ul></li><li><a href="part02.html">II. PROGRAMSKE SMERNICE IN POGLEDI NA IDEJNA, NARODNOKULTURNA TER NOTRANJE- IN
                    ZUNANJEPOLITIČNA VPRAŠANJA V LIBERALNEM TABORU</a><ul class="menu"><li><a href="part02-doc1.html">Dok. št. 1</a></li><li><a href="part02-doc2.html">Dok. št. 2</a></li><li><a href="part02-doc3.html">Dok. št. 3</a></li><li><a href="part02-doc4.html">Dok. št. 4</a></li><li><a href="part02-doc5.html">Dok. št. 5</a></li><li><a href="part02-doc6.html">Dok. št. 6</a></li><li><a href="part02-doc7.html">Dok. št. 7</a></li><li><a href="part02-doc8.html">Dok. št. 8</a></li><li><a href="part02-doc9.html">Dok. št. 9</a></li><li><a href="part02-doc10.html">Dok. št. 10</a></li><li><a href="part02-doc11.html">Dok. št. 11</a></li><li><a href="part02-doc12.html">Dok. št. 12</a></li><li><a href="part02-doc13.html">Dok. št. 13</a></li><li><a href="part02-doc14.html">Dok. št. 14</a></li><li><a href="part02-doc15.html">Dok. št. 15</a></li><li><a href="part02-doc16.html">Dok. št. 16</a></li><li><a href="part02-doc17.html">Dok. št. 17</a></li><li><a href="part02-doc18.html">Dok. št. 18</a></li><li><a href="part02-doc19.html">Dok. št. 19</a></li><li><a href="part02-doc20.html">Dok. št. 20</a></li><li><a href="part02-doc21.html">Dok. št. 21</a></li><li><a href="part02-doc22.html">Dok. št. 22</a></li><li><a href="part02-doc23.html">Dok. št. 23</a></li><li><a href="part02-doc24.html">Dok. št. 24</a></li><li><a href="part02-doc25.html">Dok. št. 25</a></li><li><a href="part02-doc26.html">Dok. št. 26</a></li><li><a href="part02-doc27.html">Dok. št. 27</a></li><li><a href="part02-doc28.html">Dok. št. 28</a></li><li><a href="part02-doc29.html">Dok. št. 29</a></li><li><a href="part02-doc30.html">Dok. št. 30</a></li><li><a href="part02-doc31.html">Dok. št. 31</a></li><li><a href="part02-doc32.html">Dok. št. 32</a></li><li><a href="part02-doc33.html">Dok. št. 33</a></li><li><a href="part02-doc34.html">Dok. št. 34</a></li><li><a href="part02-doc35.html">Dok. št. 35</a></li><li><a href="part02-doc36.html">Dok. št. 36</a></li><li><a href="part02-doc37.html">Dok. št. 37</a></li><li><a href="part02-doc38.html">Dok. št. 38</a></li><li><a href="part02-doc39.html">Dok. št. 39</a></li><li><a href="part02-doc40.html">Dok. št. 40</a></li><li><a href="part02-doc41.html">Dok. št. 41</a></li><li><a href="part02-doc42.html">Dok. št. 42</a></li><li><a href="part02-doc43.html">Dok. št. 43</a></li><li><a href="part02-doc44.html">Dok. št. 44</a></li><li><a href="part02-doc45.html">Dok. št. 45</a></li><li><a href="part02-doc46.html">Dok. št. 46</a></li><li><a href="part02-doc47.html">Dok. št. 47</a></li><li><a href="part02-doc48.html">Dok. št. 48</a></li><li><a href="part02-doc49.html">Dok. št. 49</a></li><li><a href="part02-doc50.html">Dok. št. 50</a></li></ul></li><li><a href="part03.html">III. PROGRAMSKE SMERNICE IN POGLEDI NA IDEJNA, NARODNOKULTURNA TER NOTRANJE-
                    IN ZUNANJEPOLITIČNA VPRAŠANJA V MARKSISTIČNEM TABORU</a><ul class="menu"><li><a href="part03a.html">
                  SOCIALISTI
               </a><ul class="menu"><li><a href="part03a-doc1.html">Dok. št. 1</a></li><li><a href="part03a-doc2.html">Dok. št. 2</a></li><li><a href="part03a-doc3.html">Dok. št. 3</a></li><li><a href="part03a-doc4.html">Dok. št. 4</a></li><li><a href="part03a-doc5.html">Dok. št. 5</a></li><li><a href="part03a-doc6.html">Dok. št. 6</a></li><li><a href="part03a-doc7.html">Dok. št. 7</a></li><li><a href="part03a-doc8.html">Dok. št. 8</a></li><li><a href="part03a-doc9.html">Dok. št. 9</a></li><li><a href="part03a-doc10.html">Dok. št. 10</a></li><li><a href="part03a-doc11.html">Dok. št. 11</a></li><li><a href="part03a-doc12.html">Dok. št. 12</a></li><li><a href="part03a-doc13.html">Dok. št. 13</a></li></ul></li><li><a href="part03b.html">
                  KOMUNISTI
               </a><ul class="menu"><li><a href="part03b-doc1.html">Dok. št. 1</a></li><li><a href="part03b-doc2.html">Dok. št. 2</a></li><li><a href="part03b-doc3.html">Dok. št. 3</a></li><li><a href="part03b-doc4.html">Dok. št. 4</a></li><li><a href="part03b-doc5.html">Dok. št. 5</a></li><li><a href="part03b-doc6.html">Dok. št. 6</a></li><li><a href="part03b-doc7.html">Dok. št. 7</a></li><li><a href="part03b-doc8.html">Dok. št. 8</a></li><li><a href="part03b-doc9.html">Dok. št. 9</a></li><li><a href="part03b-doc10.html">Dok. št. 10</a></li><li><a href="part03b-doc11.html">Dok. št. 11</a></li><li><a href="part03b-doc12.html">Dok. št. 12</a></li><li><a href="part03b-doc13.html">Dok. št. 13</a></li><li><a href="part03b-doc14.html">Dok. št. 14</a></li><li><a href="part03b-doc15.html">Dok. št. 15</a></li></ul></li></ul></li><li><a href="part04.html">IV. PROGRAMSKE SMERNICE IN POGLEDI NA IDEJNA, NARODNOKULTURNA TER NOTRANJE- IN
                    ZUNANJEPOLITIČNA VPRAŠANJA POLITIČNIH GIBANJ IN DRUŠTEV TER Z NJIMI POVEZANIH
                    POLITIČNIH SUBJEKTOV</a><ul class="menu"><li><a href="part04-doc1.html">Dok. št. 1</a></li><li><a href="part04-doc2.html">Dok. št. 2</a></li><li><a href="part04-doc3.html">Dok. št. 3</a></li><li><a href="part04-doc4.html">Dok. št. 4</a></li><li><a href="part04-doc5.html">Dok. št. 5</a></li><li><a href="part04-doc6.html">Dok. št. 6</a></li><li><a href="part04-doc7.html">Dok. št. 7</a></li><li><a href="part04-doc8.html">Dok. št. 8</a></li><li><a href="part04-doc9.html">Dok. št. 9</a></li><li><a href="part04-doc10.html">Dok. št. 10</a></li><li><a href="part04-doc11.html">Dok. št. 11</a></li><li><a href="part04-doc12.html">Dok. št. 12</a></li><li><a href="part04-doc13.html">Dok. št. 13</a></li><li><a href="part04-doc14.html">Dok. št. 14</a></li><li><a href="part04-doc15.html">Dok. št. 15</a></li><li><a href="part04-doc16.html">Dok. št. 16</a></li><li><a href="part04-doc17.html">Dok. št. 17</a></li><li><a href="part04-doc18.html">Dok. št. 18</a></li><li><a href="part04-doc19.html">Dok. št. 19</a></li><li><a href="part04-doc20.html">Dok. št. 20</a></li><li><a href="part04-doc21.html">Dok. št. 21</a></li><li><a href="part04-doc22.html">Dok. št. 22</a></li><li><a href="part04-doc23.html">Dok. št. 23</a></li><li><a href="part04-doc24.html">Dok. št. 24</a></li><li><a href="part04-doc25.html">Dok. št. 25</a></li><li><a href="part04-doc26.html">Dok. št. 26</a></li><li><a href="part04-doc27.html">Dok. št. 27</a></li><li><a href="part04-doc28.html">Dok. št. 28</a></li><li><a href="part04-doc29.html">Dok. št. 29</a></li><li><a href="part04-doc30.html">Dok. št. 30</a></li><li><a href="part04-doc31.html">Dok. št. 31</a></li><li><a href="part04-doc32.html">Dok. št. 32</a></li><li><a href="part04-doc33.html">Dok. št. 33</a></li><li><a href="part04-doc34.html">Dok. št. 34</a></li><li><a href="part04-doc35.html">Dok. št. 35</a></li><li><a href="part04-doc36.html">Dok. št. 36</a></li><li><a href="part04-doc37.html">Dok. št. 37</a></li><li><a href="part04-doc38.html">Dok. št. 38</a></li><li><a href="part04-doc39.html">Dok. št. 39</a></li><li><a href="part04-doc40.html">Dok. št. 40</a></li><li><a href="part04-doc41.html">Dok. št. 41</a></li><li><a href="part04-doc42.html">Dok. št. 42</a></li><li><a href="part04-doc43.html">Dok. št. 43</a></li><li><a href="part04-doc44.html">Dok. št. 44</a></li><li><a href="part04-doc45.html">Dok. št. 45</a></li><li><a href="part04-doc46.html">Dok. št. 46</a></li><li><a href="part04-doc47.html">Dok. št. 47</a></li><li><a href="part04-doc48.html">Dok. št. 48</a></li><li><a href="part04-doc49.html">Dok. št. 49</a></li><li><a href="part04-doc50.html">Dok. št. 50</a></li><li><a href="part04-doc51.html">Dok. št. 51</a></li><li><a href="part04-doc52.html">Dok. št. 52</a></li></ul></li><li><a href="part05.html">V. PROGRAMSKE SMERNICE IN POGLEDI NA IDEJNA, NARODNOKULTURNA TER NOTRANJE- IN
                    ZUNANJEPOLITIČNA VPRAŠANJA PRI ŠTUDENTSKIH IN DIJAŠKIH GIBANJIH</a><ul class="menu"><li><a href="part05-doc1.html">Dok. št. 1</a></li><li><a href="part05-doc2.html">Dok. št. 2</a></li><li><a href="part05-doc3.html">Dok. št. 3</a></li><li><a href="part05-doc4.html">Dok. št. 4</a></li><li><a href="part05-doc5.html">Dok. št. 5</a></li><li><a href="part05-doc6.html">Dok. št. 6</a></li><li><a href="part05-doc7.html">Dok. št. 7</a></li><li><a href="part05-doc8.html">Dok. št. 8</a></li><li><a href="part05-doc9.html">Dok. št. 9</a></li><li><a href="part05-doc10.html">Dok. št. 10</a></li><li><a href="part05-doc11.html">Dok. št. 11</a></li><li><a href="part05-doc12.html">Dok. št. 12</a></li><li><a href="part05-doc13.html">Dok. št. 13</a></li><li><a href="part05-doc14.html">Dok. št. 14</a></li><li><a href="part05-doc15.html">Dok. št. 15</a></li><li><a href="part05-doc16.html">Dok. št. 16</a></li><li><a href="part05-doc17.html">Dok. št. 17</a></li><li><a href="part05-doc18.html">Dok. št. 18</a></li><li><a href="part05-doc19.html">Dok. št. 19</a></li><li><a href="part05-doc20.html">Dok. št. 20</a></li><li><a href="part05-doc21.html">Dok. št. 21</a></li><li><a href="part05-doc22.html">Dok. št. 22</a></li><li><a href="part05-doc23.html">Dok. št. 23</a></li><li><a href="part05-doc24.html">Dok. št. 24</a></li><li><a href="part05-doc25.html">Dok. št. 25</a></li><li><a href="part05-doc26.html">Dok. št. 26</a></li><li><a href="part05-doc27.html">Dok. št. 27</a></li><li><a href="part05-doc28.html">Dok. št. 28</a></li><li><a href="part05-doc29.html">Dok. št. 29</a></li><li><a href="part05-doc30.html">Dok. št. 30</a></li><li><a href="part05-doc31.html">Dok. št. 31</a></li><li><a href="part05-doc32.html">Dok. št. 32</a></li><li><a href="part05-doc33.html">Dok. št. 33</a></li><li><a href="part05-doc34.html">Dok. št. 34</a></li><li><a href="part05-doc35.html">Dok. št. 35</a></li><li><a href="part05-doc36.html">Dok. št. 36</a></li><li><a href="part05-doc37.html">Dok. št. 37</a></li><li><a href="part05-doc38.html">Dok. št. 38</a></li><li><a href="part05-doc39.html">Dok. št. 39</a></li><li><a href="part05-doc40.html">Dok. št. 40</a></li><li><a href="part05-doc41.html">Dok. št. 41</a></li><li><a href="part05-doc42.html">Dok. št. 42</a></li><li><a href="part05-doc43.html">Dok. št. 43</a></li><li><a href="part05-doc44.html">Dok. št. 44</a></li><li><a href="part05-doc45.html">Dok. št. 45</a></li><li><a href="part05-doc46.html">Dok. št. 46</a></li><li><a href="part05-doc47.html">Dok. št. 47</a></li><li><a href="part05-doc48.html">Dok. št. 48</a></li><li><a href="part05-doc49.html">Dok. št. 49</a></li><li><a href="part05-doc50.html">Dok. št. 50</a></li><li><a href="part05-doc51.html">Dok. št. 51</a></li><li><a href="part05-doc52.html">Dok. št. 52</a></li><li><a href="part05-doc53.html">Dok. št. 53</a></li></ul></li><li class="active"><a href="part06.html">VI. INDIVIDUALNI POGLEDI IN POGLEDI OŽJIH SKUPIN NA POSAMEZNA IDEJNA,
                    NARODNOKULTURNA TER NOTRANJE- IN ZUNANJEPOLITIČNA VPRAŠANJA</a><ul class="menu"><li><a href="part06-doc1.html">Dok. št. 1</a></li><li><a href="part06-doc2.html">Dok. št. 2</a></li><li><a href="part06-doc3.html">Dok. št. 3</a></li><li><a href="part06-doc4.html">Dok. št. 4</a></li><li><a href="part06-doc5.html">Dok. št. 5</a></li><li><a href="part06-doc6.html">Dok. št. 6</a></li><li><a href="part06-doc7.html">Dok. št. 7</a></li><li><a href="part06-doc8.html">Dok. št. 8</a></li><li><a href="part06-doc9.html">Dok. št. 9</a></li><li class="active"><a href="part06-doc10.html">Dok. št. 10</a></li></ul></li></ul></li></ul></div></nav></div><form action="search.html"><div class="row collapse"><div class="small-10 large-11 columns"><input type="text" name="q" id="tipue_search_input" placeholder="Vaš iskalni niz" /></div><div class="small-2 large-1 columns"><img type="button" class="tipue_search_button" /></div></div></form></header><section><div class="row"><div class="medium-2 columns show-for-medium"><p><a class="button" href="part06-doc9.html" title="Prejšnji: Dok. št. 9RAZMIŠLJANJE LIBERALNODEMOKRATSKO USMERJENEGA DR. FRANA ZWITTRA O POLOŽAJU SLOVENSKEGA NARODA OB OBLIKOVANJU BANOVINE HRVAŠKE IN IZBRUHU DRUGE SVETOVNE VOJNE ">&lt;&lt;</a></p></div><div class="medium-8 small-12 columns"><h2 class="maintitle"><span class="head" itemprop="head" id="head-543">Dok. št. 10</span><br class="subtitle" itemprop="head" /><span class="subtitle" itemprop="head" id="head-544">POLEMIKA MED NARODNIM DEMOKRATOM LOJZETOM UDETOM IN KOMUNISTOM DUŠANOM KERMAVNERJEM O VPRAŠANJU NEMŠKO-SOVJETSKEGA PAKTA O PRIJATELJSTVU IN NENAPADANJU, ZAHODNEGA IMPERIALIZMA, NOVI VOJNI TER POGLEDIH NA POLITIKO NACISTIČNO NEMČIJO IN SOVJETSKO ZVEZO V LETIH 1939–1940 <span id="ftn610_return"><a class="notelink" title="Korespondenca: pisma Dušana Kermavnerja in Lojzeta Udeta. Nova revija 5, št. 48–49 (1986), str. 673–693, št. 50–51 (1986), str. 1060–1075, št. 52–53 (…" href="#ftn610"><sup>1</sup></a></span></span></h2></div><div class="medium-2 columns show-for-medium text-right"><p><a class="button" href="part06.html" title="Gor: VI. INDIVIDUALNI POGLEDI IN POGLEDI OŽJIH SKUPIN NA POSAMEZNA IDEJNA, NARODNOKULTURNA TER NOTRANJE- IN ZUNANJEPOLITIČNA VPRAŠANJA">^</a></p></div></div><div class="row hide-for-medium"><div class="small-6 columns text-center"><p><a class="button" href="part06-doc9.html" title="Prejšnji: Dok. št. 9RAZMIŠLJANJE LIBERALNODEMOKRATSKO USMERJENEGA DR. FRANA ZWITTRA O POLOŽAJU SLOVENSKEGA NARODA OB OBLIKOVANJU BANOVINE HRVAŠKE IN IZBRUHU DRUGE SVETOVNE VOJNE ">&lt;&lt;</a></p></div><div class="small-6 columns text-center"><p><a class="button" href="part06.html" title="Gor: VI. INDIVIDUALNI POGLEDI IN POGLEDI OŽJIH SKUPIN NA POSAMEZNA IDEJNA, NARODNOKULTURNA TER NOTRANJE- IN ZUNANJEPOLITIČNA VPRAŠANJA">^</a></p></div></div><div class="chapter" id="part06-doc10"><p style="text-align:justify;" id="p-8235">26. IX. 39</p><p style="text-align:justify;" id="p-8236">Dragi prijatelj! Na Tvoje pismo sem odgovor takoj napisal v stenografični obliki. Prihodnji dan sem moral na potovanje in po vrnitvi sem imel letanja čez vsako normalno mero, da Ti ga šele sedaj lahko pretipkam.</p><p style="text-align:justify;" id="p-8237">Tvoj članek in pismo pričata predvsem, da Ti zadaje novi položaj hujše skrbi za našo narodno usodo kakor dosedanji. Mene je nasprotno novi položaj pomiril, kajti od prvega dne sem čutil, da se morajo začeti stvari na svetu hitreje goditi, da je imperializem napravil velik korak naprej k svojemu prepadu. Ko sva govorila prve dni tega meseca, je bil položaj še zelo nejasen. Takrat sem mislil skoraj izključno na prodor imperialistične »fronte« v Kini, na Daljnem vzhodu. Niti na misel mi ni prišlo, da bi mogla sila Sovjetske zveze in to se pravi sila, k uničuje imperializem, v Evropi tako narasti, kakor je narastla doslej. Vsak novi dogodek potrjuje bistvo prognoze, ki sem si jo s prijatelji »skombiniral« po sklenitvi pakta 23. avgusta. Njeno bistvo je namreč v tem, da smo pričakovali nujno narast moči Sovjetske zveze. To pričakovanje nas je pomirjalo za bodočnost. Bojazen, ki je bila v nas vedno najhujša, je bila bojazen, da se ne bi vse sile imperialističnega sveta združile za napad na Sovjetsko zvezo, za uničevalno' vojno združene reakcije proti sili napredka in miru. V takem boju nisi mogel izključevati možnost zmage imperializma na vsem svetu. Kaj bi bilo potem z malimi narodi in s slovenskim narodnim drobcem, si lahko misliš ...</p><p style="text-align:justify;" id="p-8238">Zame je z vidika mojega naroda edino mogoče stališče protiimperialistično stališče. Z vidika svojega naroda nisem mogel nikdar pritrditi versajskemu evropskemu redu, s tega vidika me je mučil »monakovski« evropski red od 14. marca 1938 (1939) dalje, s tega vidika mi je novi, recimo, »moskovski« evropski red, ko se mi je v perspektivi odprl, snel pezo z ramen. V versajskem in monakovskem redu so v Evropi odločali trije, štirje imperializmi v sporazumu ali v trenju, resnična zveza svobodnih narodov pa je bila utesnjena v svoje meje, izven katerih ni imela nobene besede. Morda se še spominjaš na moj mladeniški članek »Rusija in mi« v »Svobodni mladini«, kjer sem »utiral poti orientaciji na revolucionarno protiimperialistično Rusijo – ne le glede socialnega, temveč tudi glede našega nacionalnega »osvobojenja«, kjer sem zavračal versajski status quo in imperialistično revizijo tega statusa. Ostal sem svoji realni ideji do konca zvest in moja ideja je ostala sebi vseskozi zvesta! Svojih nad nisem zidal na nobeno himero ... Takrat, pred dobrim desetletjem, in vse desetletje odtlej se je marsikomu zdelo, da je ta orientacija oprta na neko himero, da je njena ideja brez moči, – tako malo praktična je bila videti: Bog visoko, a Rusija – daleko! Danes, v zadnjih treh, štirih tednih pa se je položaj prav v tem spremenil, ta daljna Rusija se je približala in oprijemljiva je postala velika realna mogočost, da se razširi zveza svobodnih narodov do nas! Želja ali ideja seveda ni mogla določiti časa, kdaj bosta osvobojeni zapadna Ukrajina in zapadna Belorusija, in prav tako ne more določiti časa kake nadaljnje razširitve zveze svobodnih narodov. Ustvarjati in izrabljati ugodne položaje je naloga politike. Politika pomeni slabiti sovražnika, razdružiti sovražne sile, usmerjati udarec po najhujši nevarnosti, izbirati pravi trenutek za prava dejanja. Ali je kaka drugačna politika mogoča, prijatelj? Povej, kje jo vidiš ali kje si jo videl – v realnem svetu?! Poudarjam, v realnem svetu, kjer se ideje utelesujejo v organizacijah v okviru države in v državah kot najvišjih organizacijah družbe.</p><p style="text-align:justify;" id="p-8239">Ti si očitno določil vnaprej Sovjetski zvezi skromnejšo vlogo, nekako vlogo statista v svetovni politiki. V debati z menoj bi moral predvsem za to svoje izhodišče odgovarjati: zakaj in na temelju kakega razmišljanja izhajaš iz njega? Mogoče sam nisi prišel do tega vprašanja, zakaj stojiš na stališču Foreign officea in Quai d’Orsaya ter povrhu Wilhelmstrasse pred 23. avgustom ... Vprav čuditi se moram Tvoji nedoslednosti, kako moreš s svojega vidika, da Rusija ne bi smela samostojno posegati v svetovno politiko, govoriti o »upravičeni vznevoljenosti Rusije nasproti Franciji in Angliji«! Saj vendar trdno stojiš na stališču, da Rusija ne bi smela oslabiti postojank imperializma in reakcije na zunanji strani svojih meja, tistih postojank, ki so se v okviru versajskega sistema, kateremu kar mimogrede odpuščaš vse grehe, igrale nacionalne države – pod tem videzom pa se je širila gniloba in razširjal smrad vsestranskega zatiranja ljudstva, narodov in narodnih manjšin ...</p><p style="text-align:justify;" id="p-8240">Predvsem je treba videti realna dejstva in realne odnose v svetu, ne pa živeti v abstrakcijah a la »čista demokracija«, ki je neki ideal, a nikjer ustvarjen, torej nekaj nerealnega! Kakor vse kaže, Ti ne živiš v realnem svetu, ki je svet sil in takih idej, ki imajo ali dobivajo silo. Namesto da bi se pognal v to življenje in s svojo osebno silico prispeval, da dobi Tvoja ideja, namreč ideja narodne svobode in prostega razmaha ljudstva v gmotnem in duhovnem pogledu, večjo silo zato, da bi v bodočnosti laže zmagala nad silo reakcije, pa trepečeš pred bodočnostjo in se okleplješ versajskega statusa quo v neutemeljenem prepričanju, da mu lahko sledi le slabše, ne pa boljše. In to je realno bistvo Tvojega stališča! Zdrknil si nanj nehote, zdrknil zato, ker trmoglavo hočeš presojati dogajanje v svetu z vidika abstraktnega ideala »čiste demokracije«, z vidika neke »brezsilne« ideje, ki nima osnove v družbenih razredih in v državah, ki so izraz vladajočih družbenih razredov. Ker nočeš biti marksist, si rajši pristaš zapadnoevropskih imperialističnih demokracij! Zastavi si z vso resnostjo in odgovornostjo vprašanje: Kam vodi Tvoja pot? Jaz sodim, da vodi proč od Tvojega lastnega smotra!</p><p style="text-align:justify;" id="p-8241">Trije poglavitni svetovnopolitični tabori si stoje v Evropi nasproti: imperializem obeh zapadnoevropskih kapitalističnih demokracij, imperializem nacionalsocialistične Nemčije in protiimperalistična Sovjetska zveza. Ti si se ob dogajanju, ki ga imenuješ »polomija«, vprav zmedel. Če bi Te hotel zafrkniti, bi dejal, da morda jokaš nad polomljenim monakovstvom — kaj drugega se je polomilo? Ko se je razkadila abstraktna in nerealna zveza zapadnih demokracij in Sovjetske zveze, si na vrat na nos skočil k zapadnima demokracijama. Zakaj? Ali res od njiju pričakuješ svobodo svojega naroda? Ali res ne vidiš, da Tvoj narod pri tem taboru lahko samo izkrvavi za njegove imperialistične koristi in v službi svetovne reakcije? Upoštevaj naslednja dejstva in okolnosti: Hitlerizem je užival podporo angleških lordov in francoskih dvesto družin, ki se skrivajo za zapadnimi demokrati, toliko časa, dokler se jim je predstavljal za njihovega prostovoljnega žandarja, ki je pripravljen korakati zoper Sovjetsko zvezo. Njihov odnos do hitlerizma se je spremenil tedaj, ko ta ni hotel plačati monakovske menice, ampak se je dalje obračal proti obema sitima imperializmoma na zapadu; tedaj je moral zapadni imperializem zaščititi zadnjo postojanko na evropskem vzhodu: Poljsko. Ne boj se, da je ne bi prav tako vrgel v žrelo hitlerizmu, če bi hotel ta pustiti zapad pri miru in se usmeriti zoper Sovjetsko zvezo! Poteka moskovskih pogajanj si ne moreš razložiti drugače. Kakšno pravico imaš še vleči naš narod k obema zapadnima »pobeljenima« imperializmoma?! Če pa najdeš drugo razlago neuspeha moskovskih pogajanj – rad bi vedel zanjo. V trenutku, ko je Nemčija sklenila nenapadalni pakt, je bilo po monakovstvu in se je njen odnos do svetovne reakcije močno spremenil, saj je izstopila iz njene službe. Ali Ti misliš, da je pametno zamižati pred tako spremembo v realnih odnosih na svetu in ne glede nanjo govoriti o demokraciji in fašizmu prav tako, kakor v prejšnjih, čisto drugačnih odnosih? Kako se moreš v novem položaju znajti, če ga kratko in malo nočeš priznati?!</p><p style="text-align:justify;" id="p-8242">Špansko revolucijo so napadli fašistični interventi in so s pomočjo zapadnih demokracij strli odporno silo španskega ljudstva, katalonskega in baskovskega naroda, katerim je pomagala le revolucionarna solidarnost mednarodnega proletariata. Takrat v 1. 1936 je obstajala možnost, da bi ljudskofrontovska Francija podprla in ohranila ljudskofrontovsko Španijo; obe ti dve napredni državi bi se lahko realno zvezali s Sovjetsko zvezo zoper reakcionarni blok fašističnih režimov, ki bi ga podpirala Anglija s svojimi gnilimi malonacionalnimi trabanti od Poljske do Romunije. Takrat je bilo treba težiti za tem, da bi postala ta možnost dejstvo. A ni postala. Francija ni vodila revolucionarne zunanje politike, to so preprečili meščanski »demokrati«, ki jim je demokracija samo obleka, bistvo pa imperializem in reakcija. Španija je bila žrtvovana in vstal je mogočen konservativno-imperialistični blok obeh zapadnoevropskih demokracij, katerega politika je bila monakovska. Ti, prijatelj, se od teh »demokratov« ločiš in nisi bil monakovec. A kako to, da jim naenkrat sedaj monakovstvo odpuščaš in da Te kljub njihovemu grešnemu življenju tako vleče k njim, da z njihovega vidika vrednotiš svetovno dogajanje? Ali si v prejšnjem svetovnem položaju res hotel skupaj z zapadnoevropskima demokracijama zaradi njunih imperialističnih koristi, zaradi zavarovanja njunih moči na svetu in njunih postojank? Mi, sebi zvesti v tisti dobi kakor v prejšnji in v današnji, nikakor nismo šli, ali bolje poskušali iti z njima zavoljo njunih »lepih oči«, zavoljo njunega vzornega imperialističnega sistema v Indiji, Afriki itd., ampak izključno zaradi razbitja imperialističnih sil, zavoljo onemogočenja napada na Sovjetsko zvezo, ki bi ga vodil fašizem, podpirala pa meščanska, da, meščanska – kakšna pa? – demokracija. Nas kratko in malo ne moreš razumeti, če si nisi na jasnem v tem vprašanju: Koliko lahko mi, resnični, načelni nasprotniki imperializma, podpiramo en imperialistični blok proti drugemu? Gotovo ne privoščimo enemu imperializmu proti drugemu več moči zato, ker bi se ti imperializmi bistveno razlikovali! Imperializem je imperializem in mi ga hočemo oslabiti. Ali pa smemo boj med dvema imperialističnima blokoma izkoriščati za okrepitev protiimperialističnega sveta? To ne samo smemo, ampak moramo. Ali lahko ugovarjaš? Nemogoče – razen če nočeš videti realnega boja družbenih razredov in držav »za obstanek« in se hočeš sprehajati v zamišljenem svetu, kjer se uveljavljajo ideje brez družbene osnove in brez moči. Da bi Ti sledil v tisti Tvoj zasebni svet, tega pač ne moreš od mene zahtevati... Ali Ti zgodovina ni učiteljica? Veliko francosko revolucijo je napadla zveza kraljev s silo in ta sila je bila in je mogla biti le s silo odbita. Naloga francoske diplomacije je očitno bila izkoristiti nasprotja med sovražnimi kralji in zmanjšati število sil, ki so se vezale v boju proti revolucionarni Franciji. Ruska revolucija je sklenila 1. 1918 neugoden mir s centralnimi državami v Brestu Litovskem in se je nato morala boriti z antantnimi interventi, med katere je prišteti tudi nacionalne »revolucionarje« – češke legionarje, ki so se izkazali zgolj za postojanko antantnega imperializma. V tej zvezi si je mogoče predstaviti tudi skupen boj Sovjetske zveze z enim imperialističnim blokom proti tistemu drugemu, ki je središče svetovne reakcije. Tak primer bi bil blok Sovjetske zveze z zapadnima demokracijama zoper nemško-italijanski fašizem kot središče svetovne reakcije. Ta blok pa ni bil mogoč spričo tega, ker je imela svetovna reakcija trdne postojanke v obeh zapadnoevropskih imperializmih, ki sta hotela ostati zvesta le sebi in reakciji. Nemški imperializem je njegova »dinamika« spravila v položaj, kjer je moral postati nezvest svetovni reakciji, da je lahko ostal zvest sebi. In Sovjetska zveza naj bi se bila za to prav nič zmenila?! Ali ji moreš dajati nespametnejši nasvet?!</p><p style="text-align:justify;" id="p-8243">Ti ji daješ tak nasvet! Premisli, na kakšno, vprav gorostasno naivnost opiraš svojo »najostrejšo obsodbo« pakta: Zakaj ni Sovjetska zveza – vprašuješ – sicer pretrgala neuspešnih pogajanj z zapadnoevropskima demokracijama, a se pri tem ustavila in jim rekla nekako takole: »Z vama ne pridem do sporazuma, ker očitno vajini posli niso moji posli. Ker pa se z nacionalsocialistično Nemčijo še manj razumem kakor z vama, bom spremljala vajin boj zoper njo s simpatijami in vama želela čim hitrejšo zmago.« Rusija bi bila naivna, če bi prezrla možnost, da se z Nemčijo lahko bolje sporazume, kakor se je mogla z Anglijo in Francijo; zamižala bi pred danostmi realnega sveta! Tega seveda ni storila in nima nobenega razloga, da bi se zaradi tega komur koli opravičevala. Vedela je, da gre boj zapadnih demokracij zoper hitlerizem samo tako daleč, kolikor gre hitlerizem proti njunim koristim; kolikor pa je ali bi šel hitlerizem proti Sovjetski zvezi, toliko bi užival ne samo simpatije, ampak vso podporo zapadnih demokracij. To so potrdila vprav pogajanja in tega momenta Ti prav trmasto ne upoštevaš. Zato lahko »ostroumno«, kakor se Ti zdi, presekaš dve reči, ki sta realno v neločljivi zvezi: pretrganje pogajanj in sklenitev nenapadalnega pakta. To »ločevanje« Ti služi le, da lahko greš čez življenjsko realnost. Sovjetska zveza je lahko sklenila nenapadalni pakt zato, ker pogajanja z zapadnima demokracijama niso mogla privesti nikamor; pretrgati jih je mogla le zato, ker je lahko prišlo do nenapadalnega pakta. Vsako »logično ločevanje« te očitno nedeljive realne celote lahko vodi le v prave pravcate sofizme, ki so Ti potrebni samo zato, da si umetno ustvariš neko izhodišče za obsojanje pakta, da daš tej obsodbi videz upravičenosti pred svojo vestjo, ki Ti ne dopušča, da bi naravnost dal prav Angliji in Franciji, pa tudi, da hkrati lahko zamižiš pred preokretom, ki ga je napravila Nemčija, ko je sunkoma izstopila iz družbe protikominternskega pakta.</p><p style="text-align:justify;" id="p-8244">Da, Ti raje mižiš, kakor da bi z odprtimi očmi spremljal razvoj svetovnih političnih odnosov, ki ne stoje na mestu, ampak se spreminjajo. Vsi pojmi so v življenju živi, ker noben ni neodvisen od njegovega teka. Tvoji pojmi pa so togi in Ti vztrajaš pri njih tudi še, ko gre življenje preko njih. Tako ostajaš v preteklosti, namesto da bi bil pripravljen razumeti jutrišnji dan. Ali ne vidiš, kako poenostavljaš življenje: včeraj si bil za demokracijo in proti fašizmu, tudi danes in jutri hočeš biti proti fašizmu in za demokracijo ne glede na vse morebitne spremembe v »demokraciji« in v »fašizmu«. Jaz sem postavljal in postavljam vprašanje drugače: Bil sem proti svetovni reakciji včeraj, sem danes in bom jutri proti njej, ne glede na to, ali ima demokratično ali fašistično obliko. Ti postavljaš dvoje oblik iste reči drugo proti drugi, jaz postavljam novo reč proti stari ne glede na njeno obliko. Obe orientaciji, moja in Tvoja, sta prišli na preizkušnjo in moja je vzdržala, Tvoja ne. Tvoja ni vzdržala, ker si prišel v položaj, da se obešaš za rep zapadnoevropski »demokraciji«, ki pripravlja nov Versailles z obnovo južnonemške habsburške monarhije, kamor lahko v posebnih pogojih spravi Tvoj narod – ki dela danes vse, da bi bila Italija zadnja pokroviteljica njenih postojank na Balkanu in je pripravljena plačati Italijo tudi s temle narodnostnim drobcem, ki se imenuje sam – slovenski narod! Vojna zapada proti nacionalsocialistični Nemčiji se v primeru mogoče stiske te Nemčije nujno podaljša v vojno zapada proti nacional-boljševiški Nemčiji, ki bi dala svobodo potlačenim Cehom, Poljakom, koroškim Slovencem, Lužiškim Srbom in se zvezala s Sovjetsko zvezo. Kako si Ti pripravljen na ta, zelo mogoč primer? Po versajskem zgledu že postavljaš vprašanje o krivdi za novo vojno ... Ti morda ne vidiš tudi tega, da je fašistični režim izraz slabosti vladajočega razreda, čeprav se kaže kot izraz njegove moči, ne vidiš tudi, kako nemški fašizem kopiči nasprotstva, katerim bo vedno teže kos. Požrl je Avstrijce, Sudetce, Cehe, dobršen kos Poljakov, a kako jih bo prebavil?</p><p style="text-align:justify;" id="p-8245">Tebe je obšla po paktu skrb. Ta se nanaša seveda na okrepitev Nemčije. Mene je obšlo po paktu veselje. To se nanaša seveda na okrepitev Rusije. Obe sta se morali okrepiti na račun – nedemokratičnih – postojank zapadnih demokracij v vzhodni Evropi. Ko sva pred tremi tedni govorila, nisem mislil, da bo okrepitev Rusije tolika, da bolj ko odtehta okrepitev Nemčije »v prostoru med Nemčijo in Rusijo«. Menim, da moram to okrepitev v našem narodnem interesu še podpreti. Ti pa si tako zbegan, da misliš, da jo moraš z napadi na Rusijo oslabiti! Ali ne vidiš, da si zašel v pravo zagato? Kako to, da Tebi okrepitev Rusije ne samo prav nič ne šteje, ampak Ti je celo neprijetna? Kako moreš zatrjevati, da kot Slovenec stojiš na stališču anglo-francoskih pogajalcev, ki so neomahljivo vztrajali pri predlogu, naj bi Rusija sicer pomagala zapadnima demokracijama, a hkrati prepustila le njima in drugim imperialističnim silam vso odločitev o Evropi in svetu, ona sama pa naj bo zadovoljna, če sme za zapadno civilizacijo pobirati kostanj iz žerjavice? (Tvoja teza o »levjem deležu« Nemčije iz pakta je vsak dan manj vzdržna.)</p><p style="text-align:justify;" id="p-8246">Važen vidik, ki se mu ne smeš izogniti, pa je tudi tale: Rusija ni mogla preprečiti okrepitve Nemčije. To priznavaš sam s tem, ko si ji priznal, da je upravičeno pretrgala pogajanja z Anglijo in Francijo, čeprav iz tega priznanja ne izvajaš prav nobenih nasledkov. Njej je preostalo samo to, da proti okrepitvi Nemčije postavi svojo okrepitev. To je morala storiti in to je na osnovi pakta – kakor vidiš – lahko storila. Dejstvo, da je Rusija okrepila svoje postojanke v svetu, je za London in Pariz še mnogo hujše, kakor pa dejstvo, da jih je okrepila Nemčija. Svetovna reakcija je besna na Nemčijo najbolj zato, ker ni izvršila, kar je obljubljala, ker se ni izkazala za jez in branik zoper boljševizem. Ne razumem, kako moreš Ti brez pomisleka sprejemati tako »zapadnjaško filozofijo?« Pa morda vendar nisi pristaš pohoda zoper Sovjetsko zvezo?! Ali Ti je Nemčija, ki je oznanjala križarski pohod proti boljševizmu, še prav tista Nemčija, ki je sklenila nenapadalni in konsultacijski pakt v Moskvi in mora požirati vse »načelne« izjave o obči neupravičenosti boljševizma? Zame je tu neka razlika kakor tudi med dvema demokracijama, od katerih ena hujska in podpira ta ali oni fašizem za napad na Sovjetsko zvezo, druga pa je pripravljena na iskreno medsebojno zvezo s Sovjetsko zvezo.</p><p style="text-align:justify;" id="p-8247">Tvoja osnovna napaka je prav v tem, to še enkrat poudarim, da uporabljaš negibne pojme, ki ne sledijo življenju, ki niso življenjski, ampak sheme. Svet se giblje in treba se je gibati z njim. Dokler tega osnovnega momenta ne boš spoznal in začutil, je pač gotovo, da bova šla v sodbah narazen. Vem pa, da si žejen resnice, in bi Te hotel k njej spraviti. Opusti vendar enkrat svojo zapetost do marksizma in sprejmi resnico, četudi je – marksistična. Ta nauk namreč ne pozna nobenega dogmatizma, ker hoče slediti življenju, ga razumeti in spreminjati takega, kakršnega najde; ne postavlja se predenj z ukazom, da bodi tako ali tako, ampak hoče razumeti njegove razvojne težnje. Če hočeš videti dogmatika, poglej – sebe! Ne mislim, da bi na mestu kapituliral pred marksizmom, ne ... Mislim, pa da bi bila dolžnost Tvoje vesti, da se lotiš proučevanja marksizma, da ne boš nadalje sodil o njem tako, da presojaš nekaj čisto drugega, kar ni marksizem, ampak neka izmaličena in izkrivljena predstava o njem. Ne bi trošil truda, da Ti pokažem in skušam čimbolj približati reči, ki jih ne vidiš sploh ali ne vidiš dovolj ostro, če ne bi bil kot Tvoj prijatelj prepričan, da si sposoben, da lahko najdeš pravo pot boja za pravo stvar. Prav je, da si mi poslal članek v pregled in v presojo. Reči Ti moram, da sem ob njem osupnil in sem komaj verjel svojim očem, ko sem videl, kako ob prizoru imperialistične vojne, kjer se tepeta dva roparska tabora, Ti ne veš in ne znaš drugega kakor metati kamenje na Sovjetsko zvezo, ki se ji je posrečilo izogniti se nevarnosti, da bi bila žrtev skupnega napada obeh teh roparskih taborov ...</p><p style="text-align:justify;" id="p-8248">Kakšen greh je storila Sovjetska zveza s paktom? Na osnovi kakega pravila pa je bila dolžna braniti angleški, francoski in poljski imperializem? Dobro, storila je »smrtni greh« proti tem trem – ampak kako Ti prideš do tega, da jo oštevaš po angleškem, francoskem ali poljskem katekizmu, tega ne razumem ... Zakaj jo obsojaš k nalogi, da bi morala večno braniti »idejo« in realnost teh treh imperijev? Zavedaj se, da so Tvoji očitki o »dejanju nezvestobe« in o »izdajstvu osnovne ideje« povsem iz trte izviti, brez sleherne osnove in brez slehernega smisla! Niti košček nobene ideje ni bil izdan! Ideje samoodločbe narodov ni Sovjetska zveza nikoli izdala, tudi takrat ne, ko je podpisala 1. 1920 v Rigi mir s Poljsko, ki je pobrala blizu deset milijonov Ukrajincev, Belorusov in Židov na ukrajinsko-beloruskem ozemlju in uvedla nad njimi najhujši raznonarodovalni sistem, ohranila fevdalne predpravice poljske šlahte itd. Ni je izdala tudi tedaj ne, ko sta jo izdali zapadnoevropski demokraciji, ki sta podpirali nemški imperializem pa španski imperializem proti Kataloncem in Baskom ... Če se je sedaj ta okrepljeni nemški imperializem polastil poljskih dežel, ali smeš vreči kamen na Sovjetsko Unijo, ki v danem položaju tega ni mogla preprečiti, hkrati pa odvezati zapadnoevropski demokraciji vseh njenih grehov? Vendar ne boš morda trdil, da je bila Sovjetska zveza odgovorna za zatiranje Indijcev in drugih narodov, ki jih zatirajo Angleži, ker je živela z Anglijo v miru in ji ni napovedovala vojne? Sovjetski zvezi je treba šteti v prid, da je rešila vsaj del poljskega naroda pred nacionalnim zatiranjem in da je osvobodila popolnoma zapadne Ukrajince in Beloruse. Storila je svojo dolžnost toliko, kolikor je v danem položaju mogla!</p><p style="text-align:justify;" id="p-8249">Upam, da boš po vsem tem pojasnjevanju razumel, kako neupravičeni so Tvoji očitki, da hočemo kot »dogmatično (sic!) usmerjeni« »za vsako ceno zagovarjati« in da smo se skregali »s svojim kritičnim razumom«. Vprav zato, ker nismo dogmatiki in ker imamo kritičen razum, ki ga nauk od nas zahteva, lahko zagovarjamo politiko Sovjetske zveze, kajti potrebna je velika kratkovidnost, prava dogmatična usmerjenost in popolno pomanjkanje kritičnega razuma, da lahko tej politiki očitaš »izdajstvo ideje« in se zaradi popolnega nerazumevanja njenega pomena vržeš v naročje zapadnim »demokracijam«. (Kar se ostrosti tiče, Ti vračam le milo za drago!)</p><p style="text-align:justify;" id="p-8250">Po vsem tem upam tudi, da boš z lahkoto razumel, kako zablodo vidim v Tvoji trditvi, da Sovjetska zveza s paktom in s tem, kar mu je sledilo, ni utrdila ideje, ampak zmedla vrste njenih pripadnikov po svetu. Očitno narast njene moči lahko samo utrdi vpliv njene ideje, kajti upanje vanjo pri njenih pripadnikih ni bilo prav nič ogoljufano in prav nič ne kaže, da bi moglo biti ogoljufano v prihodnosti, medtem ko je zaupanje v zapadni demokraciji že davno izgubilo vsaka tla pod nogami! Ali se od Monakovega nisi dal prav nič poučiti a la Beneš?</p><p style="text-align:justify;" id="p-8251">Smešno je, ko hočeš iztrgati »vodstvo za borbo proti nasilju« kar »končnoveljavno« iz rok Sovjetske zveze in odvzeti njeni ideji elan, ki ga je doslej imela! Imela je to vodstvo v času, ko je bila edina dosledna zagovornica kolektivne varnosti, medtem ko sta bili zapadni demokraciji zgolj zagovornici svoje varnosti in hkrati prizadevni podpirateljici nevarnosti Sovjetske zveze. Ima ga prav tako še danes, ko je prepustila vojno uničevanje tistim, ki trdijo, da brez njega ni civilizacije, ker imperializma ni brez njega. In imela ga bo jutri, ko bo tu ali tam pomagala narodom in ljudstvom, da se osvobode in si ustvarijo resnično demokracijo, ki je mogoča le v socializmu. Komu bi pa Ti rad spravil v roke to vodstvo in kateri ideji dodal elana? Ali res angleškemu in francoskemu imperializmu in ideji njihove »demokracije?« Pa morda bi odpustil končno tudi Italiji vse njene imperialistične grehe za uslugo, da se odreče zvezi z Nemčijo? K temu Te namreč Tvoje stališče objektivno sili! Morda boš skušal ugovarjati, češ da Ti gre za neko demokracijo, ki ni nikjer utelešena. To pa kar opusti toliko časa, dokler ne zapustiš pozicij »demokracije« in še potem vedi, da moreva debatirati o svetovni politiki le, če upošteva vse, kar se v njej uveljavlja, pa ne upoštevava ničesar, česar v njej nikjer ni in biti ne more.</p><p style="text-align:justify;" id="p-8252">Z vidika vaškega zvonika ne moremo razumeti svetovnopolitičnih dogodkov. Vzeti moramo tak vidik, ki obsega odločilne, v svetovni politiki odločujoče sile. Seveda kot pripadniki malega naroda, ki ni in ne more biti samostojen činitelj v svetovni politiki, vrednotimo te delujoče sile z vidika naših narodnih koristi. Tu menda tiči najhujši nesporazum med nama. Če sem te zadnjič opomnil, da ne presojaj svetovne politike s slovenskega vidika, sem seveda mislil edinole na to, da je s tega vidika ne moreš razumeti, nikakor pa pri tem nisem mislil, da je spričo velikih stvari naš slovenski vidik brezpomemben za nas! Nas žeja in lakota po svobodnem in polnem narodnem življenju ne moreta nikoli zapustiti in morata ravnati ter bosta ravnali naše korake. Da pa bomo našli pravo pot, ki res vodi k smotru, moramo svetovno politiko prav razumeti. In za to gre pri tej najini debati.</p><p style="text-align:justify;" id="p-8253">Vem, da si mi pisal z željo, da Ti morda le pomorem razjasniti zadevo s paktom in po njem nastali položaj. Upam, da sem marsikatero Tvojo postojanko tako omajal, da je pri vsem prizadevanju ne boš mogel več utrditi. Prosim Te, umakni takoj svoj članek, kjer koli je, vzemi si daljši čas za razmišljanje, počakaj nadaljnjih dogodkov, preizkusi na njih svoje sheme, videl boš, da so nerabne in da jih moraš zavreči, če hočeš naprej z živimi silami ljudstva, ki je sito imperializma in tudi brezsilnih idej, ki ne najdejo poti iz njega.</p><p style="text-align:justify;" id="p-8254">Imel sem namen pisati Ti, še preden sem prejel Tvoje pismo. Opozoriti sem Te hotel na moj članek v prihodnjem zvezku »Sodobnosti« o »Problemu tretjega tabora«, kjer sem skušal globlje utemeljiti svoje stališče v vprašanju zveze delovnega ljudstva. Pripisati sem hotel približno tele besede: Tvoje mesto je na vsak način v stranki tretjega tabora. Tam boš lahko plodno delal vprav kot »široki« demokrat zlasti s posredovanjem med nazorsko se razlikujočimi življi. Potrebno pa Ti je še, da se že enkrat pomakneš od svojega formalnega, abstraktnega pojmovanja demokracije h konkretnemu, ljudskemu, socialnemu pojmovanju demokracije. Potrebna Ti je revizija dosedanjih pogledov, da ne odreveniš v negibnih pojmih. Ne boj se marksizma, kajti brez njega ne boš mogel napredovati v metodi mišljenja in opazovanja družbenega razvoja.</p><p style="text-align:justify;" id="p-8255">Takrat sem moral v Tebi še gledati »širokega« demokrata. Danes po Tvojem pismu pa moram ugotoviti, da si vsako širino na levo izgubil! Zato moram dodati: Gotovo je, da gremo popolnoma narazen, če bomo tako bistveno različno vrednotili politiko Sovjetske zveze. Kajti med imperializmom in svobodnim življenjem ni srednje poti. Ali si za prvega ali za drugo? Tako neusmiljeno se vprašanje objektivno zastavlja in nihče, ki hoče v narodu delovati, se mu ne more izogniti; ne pomaga mu nobena »ploha besede in razlag in duhovičenja«. Ne morem verjeti, da bi se Ti končnoveljavno odločil za imperializem, kakor si dejansko nevede storil v prvi zbeganosti v novem položaju. Ker tega res ne morem verjeti, Te lepo pozdravljam!</p><p style="text-align:justify;" id="p-8256">P. S. Prizadeval sem si, da Ti ne ostanem v nobeni točki pojasnila dolžan. Morda se nisem lotil vseh. Mimo ene pa nikakor ne smem. S pravo naslado govoriš o tem, da se zagovori pakta in Sovjetske zveze razlikujejo in si nasprotujejo. Videti je, kakor bi hotel vprav demagoško izkoriščati to okolnost, češ to je dokaz, da pravega zagovora biti ne more. Oprosti, to ravnanje je pa že hudo! Ob vsakem prelomu v položaju se pač mora vsak zemljan potruditi, da ga prav razume. Kljub najboljši volji pa se ne posreči vsakomur takoj najti pravo pojasnilo, najti pravo pot do pravega smotra. Tu odločajo razni momenti kakor informiranost, izkušenost in instinkt, izobrazba in obzorje itd. Tu seveda ni nobenega argumenta zoper pravilnost neke politike! Vsi mi smo si pomagali z raznimi začasnimi kombinacijami, v bistvu pa smo gledali prav in zato nam dajejo prav vrsteči se dogodki, ki Tebe puščajo na cedilu ...</p><p style="text-align:justify;" id="p-8257">Prilagam članek, ki si mi ga poslal na vpogled, in prav tako želim čimprejšnjega odgovora. Menim pa, da se ne pohiti preveč z odgovorom, ampak rajši temeljito razmisli o momentih, ki jih pri dosedanjem razmišljanju nisi upošteval. Pozdrav!</p><p style="text-align:justify;" id="p-8258">Dušan</p><p style="text-align:justify;" id="p-8259">Sv. Lenart, dne 8. 10. 1939.</p><p style="text-align:justify;" id="p-8260">Dragi Kermauner!</p><p style="text-align:justify;" id="p-8261">Ker danes menda res ni čas, da bi posebno pazili na formo in se prijemali z rokavicami, Ti ne jemljem za zlo Tvojega temperamentnega, s sarkazmom prepletenega odgovora, kakor mislim, da tudi Ti nasproti meni tega ne boš storil. Kar bi Ti mogel bolj zameriti, je visoki piedestal, s katerega mi govoriš. Jaz bom skušal biti nekoliko ponižnejši, čeprav se mi morda tudi ne bo povsem posrečilo.</p><p style="text-align:justify;" id="p-8262">I.</p><p style="text-align:justify;" id="p-8263">Najprvo nekaj čisto splošnih opazk:</p><p style="text-align:justify;" id="p-8264">Ko vidim, da si pripravljen braniti nenapadalni pakt, sklenjen med Hitlerjevo Nemčijo in Sovjetsko Rusijo dne 23. avgusta letos in vse temu paktu sledeče dogodke, ko govoriš tako, kakor da ni v vsem tem za Te nobenega presenečenja, bi Te opozoril samo na odgovor, ki si ga dal v razgovoru, ki sva ga imela v Ljubljani 2. 9. t. l. na moje vprašanje, če pričakuješ, da bo prišlo med Hitlerjevo Nemčijo in Sovjetsko Rusijo do kakega tesnejšega sodelovanja v neki tesnejši zvezi. Tedaj si rekel, da misliš, da do tega ne bo prišlo. Sedaj naenkrat se Ti zdi taka zveza menda kar sama po sebi umevna.</p><p style="text-align:justify;" id="p-8265">Ko sem o nenapadalnem paktu takoj po sklenitvi, menda 24. ali 25. avgusta govoril s prof. Novakom v pisarni dr. Kukovca v Mariboru, mi je rekel prof. Novak v tonu neke posebne zadovoljnosti, da je Sovjetska Rusija kot pogoj za sklenitev nenapadalnega pakta zahtevala, da nemška vojska zapusti Čehoslovaško in se upostavi njena nezavisnost. Jaz sem še rekel na to, da bi bilo to prelepo, da bi moglo biti res.</p><p style="text-align:justify;" id="p-8266">Iz Tvojih in Novakovih besed torej upravičeno sklepam, da ste pričakovali od Sovjetske Rusije nečesa drugega, kakor pa se je potem zgodilo. Nekaj drugega ste prvotno imeli za prav, kakor pa sedaj zagovarjate. Vaš prav je torej odvisen od diktata po Stalinu.</p><p style="text-align:justify;" id="p-8267">Zanimivo je tudi bilo, da so vsi Tvoji somišljeniki še po sklenitvi nenapadalnega pakta izjavljali, na moje nemajhno začudenje, da vojne ne bo. Meni je bilo tisti trenutek jasno, da se je vojna nevarnost s tem nenapadalnim paktom silno povečala.</p><p style="text-align:justify;" id="p-8268">Niti eno od teh vsebinsko tako važnih Vaših pričakovanj se torej ni izpolnilo.</p><p style="text-align:justify;" id="p-8269">Taka je Vaša dalekovidnost in ocena ter poznanje sil, ki so na delu v resnici. Tako znate Vi predvidevati bodoče dogodke.</p><p style="text-align:justify;" id="p-8270">Ko ste marksistični levičarji govorili, da vojske ne bo, ste bili očividno prepričani, da Anglija in Francija ne bosta izpolnili svoje besede. Da sta jo izpolnili, Vas je očividno neznansko presenetilo. Kljub temu pa nočete popraviti svojega mnenja o Angliji in Franciji, svojega »monakovskega mnenja«. A o tem več spodaj.</p><p style="text-align:justify;" id="p-8271">Če skušam označiti glavno nasprotje med najinima gledanjema na novi položaj, ki je nastal v Evropi in v svetu s sklenitvijo nenapadalnega pakta ter z dogodki, ki so mu sledili, s kar najbolj kratkimi besedami, bi rekel, da to nasprotje obstaja v glavnem v tem, da gledaš Ti na Sovjetsko Rusijo z neko vero, ki Ti že vnaprej jemlje možnost kritično razmišljati o položaju, dočim v meni take vere ni. Kjer se začenja verovanje, tam je konec kritike. To velja za vsakega vernega človeka. Ko sem o nenapadalnem paktu in o marksizmu debatiral s prof. Novakom v Mariboru, ki je sicer zelo ostroumen človek, je konec koncev rekel: »Mi pač verujemo, da, kar v Moskvi store, vse prav store.« To je bilo 30. avgusta v kavarni Astorija. Ne bom rekel, da je v takem duhu sama slabost, o ne. Prav iz takega duha raste moč dejanja. Za ljudi, ki sicer nikjer drugje ne morejo najti trdne točke, na kateri bi stali, je tudi to nekaj. Če pa je taka vera tisto najvišje, kar more in mora človek doseči s seboj in v svetu, potem gorje nam vsem!</p><p style="text-align:justify;" id="p-8272">Jaz takega verovanja v Moskvo in Stalina nisem zmožen in ne take discipline. Pač nisem marksist, leninist, a tudi ne kak slovanofil iz polpreteklih časov. Tudi jaz verujem, a moje verovanje se ne obeša na nobeno osebo, na nobeno doktrino. Moje edino verovanje je vera v smisel borbe za resnico, za pravico in svobodo, v vsakem trenutku, v vsaki situaciji, kar mi je isto, kakor borba za vse tiste vrednote v človeštvu, po katerih šele postaja človeško življenje smiselno, po katerih se človeštvo ohranja, ne pa uničuje, krepi, ne pa slabi. Le kolikor marksizem, zlasti njegov silni poudarek usodnosti gospodarskih pogojev za človeško zgodovino in duhovni napredek, morem vključiti v to verovanje, marksizem priznavam; a marksizem mi ni vse in človek, kolikor njegovo dejanje in nehanje objasnjuje marksistična metoda, ni cel človek.</p><p style="text-align:justify;" id="p-8273">Druga bistvena razlika, ki pa le sledi iz prve, je torej v tem, da tudi od političnih delavcev zahtevam, da v svojem političnem delovanju kažejo smisel za tiste vrednote, po katerih se, kakor pravim zgoraj, človeštvo ohranja in krepi, kakor so resnico-, pravico- in svobodoIjubnost. Vedno sem se boril proti mnenju, da politika ni vezana na nobeno tako moralo. Politika, ki dela s samim nasiljem, mentalnimi rezervacijami in lažjo, tudi pri izvojevanju najlepših materialnih uspehov ustvarja le nove zarodke medsebojnega uničevanja, zatiranja in izkoriščevanja. Nov socialistični družbeni red je zame prazen zvok, prazna beseda, če ta novi socialistični red ne pomeni tudi novega plemenitejšega duha, kakor vlada v takozvanem kapitalističnem družbenem redu. V sedanji Rusiji takega duha še ne vidim, v nenapadalnem paktu in njemu sledečih dogodkih in dejanjih Sovjetske Rusije pa še celo ne.</p><p style="text-align:justify;" id="p-8274">Tretja bistvena razlika najinih gledanj na položaj, ki pa istotako izhaja iz prve, je v Tvojem generalizujočem in nivelizujočem, individualizujoče momente premikanj v svetu vse preveč omalovažujočem gledanju na položaj. Taki individualizujoči momenti so npr. zgodovina in tradicija, duhovna nastrojenost nekega naroda, je različnost ekonomskih sil, sociološkega sestava nekega naroda, zemljepisne lege, ustroja zemlje, njene rodovitnosti, njenih rudninskih zakladov itd., ki vsi onemogočajo, da bi se mogla ista občečloveška ideja na enak način, v enaki obliki in istočasno realizirati, in mimogrede onemogoča tudi, da bi se iz istega centra mogel vladati svet.</p><p style="text-align:justify;" id="p-8275">Ideja človečanstva je središčna ideja mojega svetovno-življenjskega nazora. To mi je ideja o posebnem, najvišjem mestu človeka v prirodi, o njegovi dolžnosti, da živi, se razvija in krepi. Resnico-, pravico- in svobodoljubnost so mi tisti večni postulati, po katerih človeštvo živi, se ohranja in krepi, s čim večjo silo jih izpolnjuje. Pri tem priznavam, da je krščanstvo prav s svojim naukom ljubezni do in vrednosti vsakega človeka k takemu pojmovanju človečanstva bistveno prispevalo in izpopolnilo stari zakon antike in njenega človeškega ideala. Vendar pa je za realizacijo teh postulatov lepega in močnega življenja po mojem mnenju človek upravičen in dolžan boriti se tudi z železom v roki, če so vsa druga sredstva vestno izčrpana. Jaz pač nisem pacifist za vsako ceno.</p><p style="text-align:justify;" id="p-8276">Zgodovina človeštva mi je borba za realizacijo teh postulatov v človeškem življenju, primikanje ali odmikanje od podobe močnega in plemenitega človeka, ki je v izpolnjevanju teh postulatov, zoževanju ali razširjevanju kroga takih ljudi. Borba je večna, ker so človeške sile omejene in ker je človek k slabemu nagnjen in se mora vsaka generacija vedno znova znajti v položaju.</p><p style="text-align:justify;" id="p-8277">Človek je tisti, po katerem se vršijo vsa zgodovinska premikanja. V narodih in po narodih pa se neka v bistvu sicer ista ideja realizuje na različne načine, v različnih časovnih razdobjih.</p><p style="text-align:justify;" id="p-8278">Ko gre za to, da izidemo iz bede, izhajajoče iz današnjega gospodarskega sistema, ki je nečloveški in da ga zamenimo z drugim, boljšim, je treba tudi pomniti, da je marksizem samo ena izmed doktrin in političnih sil, ki rešujejo ta problem, rešujejo iz svojega dialektično materialističnega svetovnega naziranja, s svojim ekonomskim naukom, s svojimi metodami. A tudi v marksizmu samem je v bistvu dvoje struj, to je struja socialnih demokratov druge internacionale s svojim mehanističnim materializmom, s svojim oportunizmom, in druga z zgodovinsko materialistično dialektiko, po kateri je jasno in zavedno človek tisti, po katerem se vrši zgodovinsko dogajanje in se nič ne vrši nekako samo ob sebi po nekih imanentnih zakonih. Da nakažem le eno od bistvenih razlik teh dveh marksističnih struj, razlik predvsem v praktičnem nastopanju. Prav zaradi tega kaže nujno leninizem, s katerim se označuje druga struja marksizma, več smisla tudi za narodno vprašanje, kakor pa prva struja. In vendar še zdavnaj ne dovolj; kolikor ne dovolj, je v tem poleg preziranja nekaterih večnih moralnih postulatov, večno aktualne ideje človečanstva, glavni vzrok, da se komunisti tolikokrat urežete v svojih prognozah. Vedno Vam v mehanizem Vaše zgodovinske materialistične dialektike iz teh žarišč kaj plane vmes ter Vam pokvari račune, čemur pravite Vi potem reakcija, včasih upravičeno, včasih pa hudo, hudo neupravičeno.</p><p style="text-align:justify;" id="p-8279">Res je sicer, da je v tem stadiju družbenih odnosov, v stadiju kapitalistične družbe in njenega imperializma na narodnem principu večji poudarek, kajti v tem stadiju nastopa slovenski narod v mnogih ozirih kot razred proletarcev kar v celoti. Vendar pa se usodno motite, ko mislite, da bo narodnostni princip, če pride do takozvane brezrazredne družbe, tako izgubil na svojem pomenu, kakor Vi mislite.</p><p style="text-align:justify;" id="p-8280">Narod je najizrazitejša kulturna individualnost in ostane kulturna individualnost, če se tudi kapitalistični gospodarski red spremeni v socialistični gospodarski red. Kot kulturna individualnost pa ne prenese, da bi mu kdo vsiljeval svoj način in svoj tempo gibanja in realiziranja neke kakršnekoli ideje. Najlepši, človeka najvrednejši ponos tako posameznika kakor naroda je prav v svobodnem odločanju. Marksizem v leninizmu je, kakor veš, nerazdružnost marksizma kot filozofije, kot ekonomskega nauka in kot metode ali političnega nauka in nastopanja. Lenin je dobro čutil, kaj je narod, čutil je to kot praktik, v svojem, to se že mora priznati, genialnemu čutu za človeške in materialne zgodovinske danosti v ruskem prostoru. Le iz tega živega smisla izhaja tudi njegova parola samoodločbe vseh narodov, samoodločbe do odcepitve. Ko danes Stalin diktira baltskim državam razne omejitve za njihovo svobodo, ko se je udeležil delitve Poljske na tak način, pozablja princip samoodločbe narodov in bi se ne ravnal po njem, če bi hotel na ruske razmere aplicirani marksizem z vsemi njegovimi metodami vsiliti tudi drugim narodom. Kot sin malega naroda, v zavesti nemoči, ki Te kot sina malega naroda preveva in o čemer se v svojem odgovoru večkrat izražaš, misliš, da Slovenci sploh ne moremo iz sebe ničesar napraviti. Čakaš torej na Ruse, na Stalina, da bo nekaj napravil iz nas, pripravljen sprejeti tudi vse njegove metode, čeprav morda samo kot pasivni motrivec in pomagač, brez ozira na to, ali je to pri nas potrebno in mogoče. Ko Vi v leninizmu stalno zatrjujete skladnost svetovnega nazora, ekonomskega nauka in metode, jaz prav radi tega, ker sem si na jasnem o nevzdržnosti npr. sovjetskih metod, čeprav sicer priznavam zaslužnost marksističnega nauka za objasnitev marsikaterih zgodovinskih dogodkov, sebe ne morem imenovati marksista. Jaz nisem marksist, nočem, da bi me za marksista imeli, toda ne iz kake strahopetnosti, temveč, ker se zavedam, da je moja kritika dosti bolj tehtna in upoštevana, če tako v besedi, kakor v dejanju kažem doslednost iz svojega, dočim bi mi Vi sicer vedno lahko očitali, da nisem dober marksist in da ne gre, da bi v marksizmu priznaval le to, kar mi je všeč, odklanjal pa bi njegovo svetovno nazorno osnovo ali politično taktiko, ko je res, da mora biti vse to nedeljivo skladno za vsakega, ki se imenuje marksista. Kar imam jaz od marksizma, je v resnici le zaostreno spoznanje za ekonomske osnove zgodovinskih dogajanj in nič drugega. Samo radi tega se imenovati marksista ali siliti v marksistično družbo pa res ne gre in boš gotovo to Ti tudi priznal. Seveda je moje stališče radi tega težje od Vašega, čeprav imam tudi jaz za svoje gledanje na svet in človeka prednike in sodobne sobojevnike. V slovenski kulturi so ti predniki in sobojevniki Prešeren, Levstik, Cankar.</p><p style="text-align:justify;" id="p-8281">Ko je človek v središču moje pozornosti, človek kot izhodišče in vsak človek, njegova okrepitev, kot cilj vsega kulturnega in političnega stremljenja in dejanja, je moj svetovni nazor vendarle idealističen in ne materialističen; prav tako pa tudi, ko poudarjam važnost narodnostnega principa v zgodovinskih dogajanjih in nujnost, da se tudi in prav mali narodi ne odrečemo veri vase, ne samo veri v bodočnost našega jezika, temveč prav veri v smisel ustvarjanja iz nas, samostojnega mišljenja in dejanja, samostojnega ritma snovanja.</p><p style="text-align:justify;" id="p-8282">O togosti mojega gledanja na položaj govoriš, o togosti mojih pojmov. Ta moja togost pa obstaja pravzaprav le v nekaterih postulatih, ki jih postavljam do vsakega človeka, do človeka iz množice samo z manjšo strogostjo, kakor do inteligence, odnosno do posedujočih ljudi, obstaja le v neki stalnosti poudarjanja važnosti individualizujočih sil, zlasti narodnega principa. Le v tem obstaja moja togost. Prav tako dobro, kakor Ti, pa vem. da je v zgodovinskem dogajanju in zlasti v političnih borbah lahko že danes laž, kar je bilo še do včeraj resnica. Togost, ki bi mi jo mogel očitati, bi bila npr. v tem, če bi navezoval svoje upe v zmago pravice in svobode v svetu na neko politično skupino, doktrino ali državo. Le v nekem časovnem prerezu, za ta prerez je mogoče reči, da ima ta skupina bolj prav, kakor druga, da ima ta doktrina večjo življenjsko pomembnost, kakor druga. Vse to seveda vsak po svojem življenjskem naziranju, po graduaciji vrednot in dobrin v tem življenjskem naziranju. Vendar pa je seveda silno važno, da vsaj za ta časovni prerez to veš. Ali ni neprimerno večja nevarnost, da si tog Ti, ki navezuješ usodo slovenskega naroda, in menda sploh vsega človeštva na usodo, odnosno dejanje in nehanje Sovjetske Rusije, kakor za včeraj, tako za danes in za jutri. Fanatično verujem, da nas more rešiti samo fanatična resnicoljubnost. In če mi je treba zgubiti vse in ostati gol v življenju, resnico je vendar treba vsak dan znova iskati, se znova boriti zanjo, tem bolj, ker čas hiti, ker nas zasuvajo iz raznih žarišč vsak dan novi zgodovinski dogodki, ki vsak dan sproti zahtevajo ponovnega preizkusa ideologije, s katero kdo dela, skozi katero gleda na politična in zgodovinska dogajanja. Kar je političnih grupacij na zemlji, nobena nima moje absolutne vere, ima samo moje začasno priznanje, da v nekem časovnem razdobju brani popolnejšo, važnejšo resnico kakor druga grupacija. Samo to. Kje je torej tu togost, o kateri toliko govoriš?</p><p style="text-align:justify;" id="p-8283">Očitaš mi zlasti neko togo pojmovanje demokracije, čiste demokracije, kakor praviš. Obesil si se menda na besedo v mojem pismu, ko pravim »demokracija je demokracija« in grajam marksistični termin »meščanska demokracija«. Res je, demokracija, politični sistem, v katerem bi imeli vsi ljudje enake pravice in enake dolžnosti tudi dejansko in ne samo pred zakonom in po zakonu, formalno, taka demokracija ostane večni cilj človeških stremljenj. Je pa stalno neko približevanje ali oddaljevanje k temu cilju, in sicer po tem, koliko je pri enem ali drugem narodu živa ideja človečanstva. Kolikor v Sovjetski Zvezi še velja princip ekonomske enakosti, ga glede politične enakosti še zdavnaj ni. Razen tega so metode vladanja še vedno skrajno nasilne. Prav te od časa do časa se ponavljajoče čistke so najjasnejši dokaz, kako daleč je tudi v Rusiji še do demokracije. Postaviti vsakega, ki celo v družinskem krogu marksizma ima o tem ali drugem vprašanju z dnevnega reda drugačno mnenje kakor Stalin, ob zid in ga dati ustreliti, to menda še ni demokracija. Potem že moram reči, da je v Franciji in Angliji več demokracije. Privatno kapitalistični, konkurenčni in anarhični gospodarski sistem, torej takozvani gospodarski liberalizem izginja v vseh državah, tem bolj izginja in s tem manj človeško nasilnimi metodami, čim večja je politična svoboda, čim širšim množicam so dane politične pravice. Stojim na stališču in do tega sklepa me vodi moje raziskovanje in premišljevanje, da gospodarski liberalizem zahaja prav v vseh državah, na zelo različen pa prav po politični svobodi, ki vlada v eni ali drugi državi, po tem, kako je s formalno demokracijo. Radi tega še nisem za evolucionizem in reformizem pod vsakim pogojem. Nobenega dvoma ni, da se kljub najširši politični svobodi, najbolj dograjeni formalni demokraciji, tu in tam konflikti tako zapletejo, da more preko mrtve točke pomagati le sila. Če pa se na zapadu porajajo revolucije iz kapitalističnega gospodarskega sistema, vidim v Sovjetski zvezi v zarodku revolucijo, ki se poraja iz čiste človeške misli, iz človeka, ki živi sicer v enakih ekonomskih pogojih, ki pa je žejen pravice in svobode in tudi ljubezni. Dočim je v zapadni Evropi v eni ali drugi državi, prav radi politične svobode, ki vlada v njej, še dana možnost, da se bo izvršil prevrat s kar najmanjšimi krvavimi žrtvami, je pričakovati v Rusiji nekaj hujšega. Neenake politične pravice, topost birokracije in Stalinove nasilne metode razračunavanja s političnimi nasprotniki ne morejo roditi nič dobrega. Tako stanje kriči po odgovoru z nasiljem, torej z revolucijo, in sicer prav iz tistih vrst, za katere je bila prejšnja revolucija narejena. Sovjetska Rusija je še vedno daleč od tega, da bi nam mogla biti vzor.</p><p style="text-align:justify;" id="p-8284">Torej sem proti Rusiji in za napad nanjo, kakor Ti izvajaš v svojem dopisu.</p><p style="text-align:justify;" id="p-8285">Ne, Kermauner, odločno ne. Revolucija oktobra 1917. je bila po mojem mnenju plod ruskih razmer, dejanje ruskega človeka. Prav tako mora tudi sprememba razmer, ki jih je ustvarila ta revolucija, njihova izpopolnitev k večjemu cilju demokracije, priti iz same Rusije, iz ruskega človeka. Prav moje pojmovanje naroda, ki ga poznaš, me varuje pred tem, da bi samo dopuščal misel o rodovitnosti in uspešnosti kake intervencije od zunaj.</p><p style="text-align:justify;" id="p-8286">Mislim, da je bilo prav, da napravim teh nekaj splošnih pripomb, predno se spustim v odgovarjanje na posamezne Tvoje trditve in ugotovitve. Sicer pa niti Ti, niti jaz, nimava namena (zase si upam to še z večjo gotovostjo trditi kakor zate) drug drugega prepričevati o napačnosti svetovnega in življenjskega naziranja, do katerega sva se oba dokopala brez dvoma z nekim trudom. Zato menda ne bova drug drugemu pošiljala traktatov o zgrešenosti najinih svetovnih nazorov.</p><p style="text-align:justify;" id="p-8287">II.</p><p style="text-align:justify;" id="p-8288">Le na posameznih konkretnih dogodkih in trditvah hočeva eno ali drugo gledanje preizkusiti:</p><p style="text-align:justify;" id="p-8289">1. Ti praviš, da se giblješ v realnem svetu, jaz pa da menda kakor mesečnik hodim po zemlji. Ti da jemlješ politiko tako, kakršna pač mora biti, Če hoče dosegati uspehe. Praviš, da politika pomeni slabiti sovražnika, razdražiti sovražne sile, usmerjati udarec po najhujši nevarnosti, izbirati pravi trenutek za prava dejanja itd. Vse to je res. Politika mora biti taka, ako hoče dosegati uspehe. Jaz ne grajam politike Sovjetske Rusije, kolikor se drži teh principov uspešne politike. Grajam jo pa, ker vodi tako politiko na račun tistih narodov, ki ji niso sovražniki in ji niso bili nevarni. Skromni, zelo skromni so tisti marksisti, ki se navdušujejo nad uspehi politike Sovjetske Rusije, katerih bistvo je v tem, da se je Rusiji posrečilo iztrgati nekaj plena, katerega si je Hitlerjeva Nemčija obetala s svojim napadom in s svojo zmago nad Poljsko. Kolika inferiornost je v taki miselnosti! Ali gre morda za delitev plena? Ali ne gre za uničevanje nacional-socialistične agresivnosti naznotraj in navzven!? Če ne gre za to, zakaj pa potem gre? V čem je ta agresivnost sedaj zmanjšana s tem čudovitim nastopom Sovjetske Rusije!? Poleg češke države je sedaj na tleh še poljska država, poleg češkega naroda je prišel sedaj še poljski narod pod pruski nacional-socialistični škorenj. Nesigurnost eksistence držav na prostoru med Hitlerjevo Nemčijo in Sovjetsko Rusijo in na vsem evropskem prostoru se je do skrajnosti povečala. Estonsko in Letonsko je Sovjetska zveza že prisilila v zavisnost, v kakršni je Slovaška do Nemčije. Na Litvo in Finsko se izvaja sličen pritisk. Temu se pravi samoodločba narodov, pravica samoodločbe tudi do odcepitve!?</p><p style="text-align:justify;" id="p-8290">Niti na kraj pameti mi ne pride, da bi branil polkovniški režim na Poljskem. Toda ali je poljski narod radi tega polkovniškega režima zaslužil tako usodo? Ali je sedaj v tem delu Evrope boljši, pravičnejši red? Mislim, da je malo, malo tudi komunistov na Poljskem, ki so zadovoljni s tako usodo poljskega naroda, z usodo, ki jo je Nemčija pripravila Poljski s pomočjo Sovjetske zveze.</p><p style="text-align:justify;" id="p-8291">Prav je, da je Sovjetska Rusija vzela Beloruse in Ukrajince, ni pa prav, da jih je vzela s sunkom v hrbet nesrečni Poljski. Ko sem za časa češke krize in tudi že prej čakal, da se Sovjetska Rusija spomni svojih manjšin na Poljskem in tako učinkovito pritisne na Poljsko ter ji pomaga k iztreznenju, sem zastonj čakal. Samo o nekem čisto platoničnem diplomatskem opozorilu sem enkrat slišal. Ko se pa prej ni zmenila zanje, ali ne bi v tej situaciji neprimerno bolj odgovarjalo moči, ki jo predstavlja Sovjetska Rusija (če je res močna), da bi si vzela Sovjetska Rusija svoje manjšine šele po resničnem porazu poljske armade, od Nemcev in ne od Poljakov!? Tako, kakor nastopa Sovjetska Rusija, ne nastopa država, ki se čuti močno. Sovjetska Rusija se je povečala v Evropi z nemškim orožjem in tveganjem, sicer pa ne na nemški račun, temveč na račun narodov, ki žive v prostoru med nemškim in ruskim narodom. Za močno državo, kakor je baje Sovjetska Rusija, za državo novega, pravičnejšega duha in reda, pač klavrni uspehi; precejšnji uspehi pa seveda, če vzamemo, da tu pač ne gre za pravično ali nepravično Rusijo odnosno doktrino, po kateri je vladana, temveč da gre pač enostavno za imperialistično Rusijo.</p><p style="text-align:justify;" id="p-8292">To je moja replika na Tvojo aluzijo na moje besede o levjem deležu, ki ga je iz nenapadalnega pakta iztrgala Nemčija.</p><p style="text-align:justify;" id="p-8293">Ko nekateri Tvoji somišljeniki pravijo, da se mora nacionalsocializem v sebi razkrojiti, ko zagrešuje take nedoslednosti, da se veže danes z onim, ki ga je še nedavno proglašal za svojega najhujšega sovražnika in proti kateremu se je v prvi vrsti dvignil, ko je šel delat nov red v Nemčiji, odgovarjam na to, da takega razkroja po mojem mnenju ni pričakovati. Dokler Hitler in njegovi zmagujejo, dokler se jim vsak napad na drugo državo posreči, se Hitler nima bati poraza. Na znotraj pa ostane nacionalsocializem slej ko prej ostro antimarksističen. Če dopuščaš v mislih morda zbližanje nacionalnega socializma z marksizmom, kaj pa je potem še marksizem?</p><p style="text-align:justify;" id="p-8294">Obratnega, to je, da se v Sovjetski Rusiji pokaže razkroj radi zveze in tesnejšega sodelovanja z nemškim nacionalsocializmom, bi bilo prej pričakovati. A tudi tu je po mojem mnenju mogoče reči, da tudi v Sovjetski Rusiji ne gre več za svetovno revolucijo, temveč da gre za zaokroženje in zavarovanje ruskega »življenjskega prostora«, gre za novi imperializem Rusije, v katerem je komunistična ideja samo še sredstvo, ne pa več smiselno bistvo njene eksistence. V Sovjetski Rusiji se je po Stalinu izvršil silen preobrat iz svetovnosti komunistične ideje v novi nacionalizem. Tako vidim jaz in se najbrž ne motim. Tako si razlagam nastopanje Sovjetske Rusije od sklenitve nenapadalnega pakta dalje. V Aziji je že tudi prej kazalo na to.</p><p style="text-align:justify;" id="p-8295">V svoji knjigi »Lenin in leninizem« (1924, Verlag für Literatur und Politik, Wien VIII) pravi Stalin na strani četrti: »Kaj je leninizem? Nekateri pravijo, da je leninizem uporaba marksizma na posebne pogoje ruskih razmer. V tej izjavi je brez dvoma del resnice, toda ta izjava nikakor še ne izčrpa cele resnice. Lenin je dejansko uporabil marksizem na rusko resničnost in treba je reči, storil je to mojstrsko. Toda če bi leninizem v resnici ne bil nič drugega kakor aplikacija marksizma na posebne razmere Rusije, potem bi bil čisto nacionalen in samo nacionalen, čisto ruski in samo ruski pojav. Mi pa vemo, da je leninizem internacionalni pojav itd.«</p><p style="text-align:justify;" id="p-8296">Po mojem mnenju je v gornji ugotovitvi Stalina pretežni in ne samo manjši, manj važni del resnice.</p><p style="text-align:justify;" id="p-8297">Prav po Stalinu je marksizem to postal še bolj, kakor po Leninu.</p><p style="text-align:justify;" id="p-8298">Ali ni tudi zelo značilno, da je nenapadalnemu paktu sledil tudi takoj dogovor z Japonsko in mir v Mandžuriji ter nova silna ofenziva Japoncev proti Kitajcem. Če ne bi imeli pravkar vojne v Evropi, bi se nam to, kar se sedaj dogaja na Kitajskem, zdelo zelo važno. Tudi na tej fronti torej popuščanje proti nacionalističnemu, militarističnemu imperializmu na škodo kitajske demokracije?</p><p style="text-align:justify;" id="p-8299">In ali ni nekam čudno, ko Sovjetska Rusija v kapitulacijskih dogovorih z Estonijo in Letonsko izrecno obljublja nedotakljivost gospodarskega in socialnega reda, ki v teh državah gotovo ni socialističen? To je sicer še ostanek nekega respektiranja načela samoodločbe, govori pa le za mojo tezo, da gre Sovjetski Rusiji predvsem za čisto nacionalne imperialistične cilje. To govori tudi proti Tvoji tezi o boljševiziranju Evrope potom zasedbe teritorijev po ruski vojski.</p><p style="text-align:justify;" id="p-8300">Vsega tega ne govorim iz kakega »Stalina« S. Dmitrijevskega in tudi ne iz znanega članka Henrya L. Wolfa »ZSSR in tretji Rajh« v »Harpers Magazine« New York, temveč po mnogem temeljitem premišljevanju in študiju tudi še z drugih strani.</p><p style="text-align:justify;" id="p-8301">Ne rečem, da bi po drugih interpretih in glavah ruske komunistične stranke ne moglo bit drugače. Po Trockem bi bilo to najbrž drugače, s čimer pa ne maram reči, da bi bilo morda to bolj prav.</p><p style="text-align:justify;" id="p-8302">Tudi ne trdim, da je s tem (čeprav najbrž je tako) boj za rusko nacionalno ali mednarodno usmerjenost komunizma in njegove taktike že dobojevan in ne, da bi mogli priti v vodstvo ljudje, ki bi težišče zopet premaknili v internacionalnost.</p><p style="text-align:justify;" id="p-8303">Zaenkrat pa po mojem mnenju je tako. Prav na to dejstvo stavijo tudi nekateri slovanofilski idealisti nove upe. Morda smo res pred novim slovanofilstvom. Zaenkrat pa še ne vidim nobenih možnosti. Kar je od vsega početka vodilo voditelje nove Rusije, pač ni bilo slovanofilstvo. V njihovem idejnem sistemu za kako slovanofilstvo ni bilo nikdar prostora. Le mimogrede te opozarjam na to, da si se znašel, ko odobravaš rusko politiko od nenapadalnega pakta dalje, v zanimivi družbi, namreč raznih Jugoslovenov in drugih Hejslovanov.</p><p style="text-align:justify;" id="p-8304">Vem, Ti si še vedno misliš in si prepričan, da gre sedaj pač samo za nov stadij medsebojne borbe in medsebojnega uničevanja raznih kapitalističnih nacionalističnih imperializmov. Sovjetska Rusija da ima pri tem čisto svoje določene načrte. Pač gre sedaj Sovjetska Rusija s Hitlerjevo Nemčijo, a gre samo radi tega, da jo kot orodje izrabi v borbi proti drugemu, predvsem angleškemu imperializmu, nakar da se bo že obračunalo tudi z nacionalsocializmom v Nemčiji. Prazne marnje! Po tej poti se more zgoditi prej obratno. Zaenkrat vidim Sovjetsko Rusijo ob strani Nemčije, da branita plen proti vsakemu tretjemu.</p><p style="text-align:justify;" id="p-8305">2. Praviš: »Vojna zapada proti nacionalsocialistični Nemčiji se v primeru mogoče stiske te Nemčije nujno podaljša v vojno zapada proti nacional boljševiški Nemčiji, ki bo dala svobodo potlačenim Čehom, Poljakom, koroškim Slovencem, lužiškim Srbom in se zvezala s Sovjetsko zvezo. Kako si ti pripravljen na ta zelo mogoč primer?«</p><p style="text-align:justify;" id="p-8306">Za ta primer sem jaz, drugi Kermauner, pripravljen vsaj enkrat zaklicati: »Živela nacionalno-boljševiška Nemčija, živela Sovjetska Rusija!«</p><p style="text-align:justify;" id="p-8307">Zaenkrat pa vidim le eno dejstvo: Hitlerjeva Nemčija doseže vse, karkoli si postavi za svoj cilj. Ko si je postavila za cilj raztrgati versajsko mirovno pogodbo, je od ponovne oborožitve preko zasedbe Porenja in Posarja zasedla Avstrijo, zasedla Čehoslovaško, dosegla meje na vzhodu, ki gredo daleč preko tega, kar je imela pred letom 1914. Videti uspeh Sovjetske Rusije že v tem, da je Hitlerju preprečila, da bi sedaj dosegel še več, je znak, kakor pravim že zgoraj, precej inferiornega duha. Kljub vsemu stoji namreč Hitler danes pred nemškimi množicami kot voditelj, ki doseže vse, kar hoče. Rusija ne samo, da ni z nenapadalnim paktom ničesar storila, da bi mogel nemški narod izgubiti zaupanje v Hitlerja, ali pa da bi se mu to zaupanje vsaj zamajalo, temveč je v enem najodločnejših zgodovinskih trenutkov Hitlerju celo pomagala, da je zopet dosegel svoj cilj. Dokler pa je tako, bodo Hitler in njegovi še dalje vladali. Hitlerja more vreči samo temeljit poraz, le tedaj bi se zamajalo zaupanje nemškega ljudstva, če bi se kdaj tudi na za vsakega povprečnega Nemca razumljiv način pokazalo, da se mu je enkrat ponesrečilo, da ni dosegel cilja, katerega dosego je oznanjal. Povej vendar, kaj da je Rusija takega storila, da bi se moglo zamajati zaupanje nemškega naroda v Hitlerja in njegove!? In, kako hočeš izvesti boljševizacijo Nemčije, dokler jo vodijo Hitler in njegovi? Zato je Tvoje govorjenje o boljševizaciji Nemčije nekaj brez primere bolj nerealnega kakor karkoli, kar sem v svojem članku in pismu nate povedal. Sodim po dejanjih in ne po besedah ali po namenih in računih.</p><p style="text-align:justify;" id="p-8308">Pa tudi, če bi prišlo do boljševizacije, bi bil nemški nacionalni boljševizem samo manj imperialističen, kakor je nemški nacionalnosocialistični imperializem; kljub temu pa bo hotel spraviti v svoje meje vse, kar bo le mogel. Pri takih razmejitvah ne odloča samo, odnosno ne gre samo za to, da vržeš kapitalistični gospodarski red, pa je potem menda že vse jasno, kam da eden ali drugi spada in se take razmejitve potem kar brez vsakih sporov izvrše. Moralni slabiči bodo slej ko prej hoteli biti tam, kjer so močnejši, to je, kjer jih je več. V borbi za Koroško so nemški tako desničarski kakor levičarski marksisti z vso ostrostjo delali za to, da se Koroška ne deli in da koroški Slovenci ostanejo v sklopu nemškega naroda, ker da je v interesu Slovencev, da žive skupaj s kulturno tako močnim narodom, kakor so Nemci. In ker zavisi boljševizacija Evrope od boljševizacije Nemčije ter bi boljševiki nacionalne zavesti nemškega proletariata in sploh vseh Nemcev ne hoteli žaliti ter, nacionalistom, ki vedno pravijo, da boljševizacija pomeni obenem tudi propad in razpad Nemčije, ne dajati orožja v roke, bi vsi nenemški narodi ob razmejitvah kaj slabo odrezali. Na tem nobena boljševizacija Evrope ne bi mogla nič izpremeniti. Naj bo Nemec nacionalist, demokrat ali komunist, v njem je živa zavest neke večvrednosti, kakor so katerikoli Slovani.</p><p style="text-align:justify;" id="p-8309">Tudi bi po mojem mnenju postal Berlin le drugi centrum za boljševizacijo. Mi bi spadali v območje tega centra in ne Moskve.</p><p style="text-align:justify;" id="p-8310">3. Praviš: »Ta daljna Rusija se je (po zadnjih dogodkih) približala in oprijemljiva je postala velika realna mogočost, da se razširi zveza svobodnih narodov do nas.«</p><p style="text-align:justify;" id="p-8311">Deloma Ti na to odgovarjam že zgoraj pod 2. Ne delim tega mnenja s Teboj in sicer brez ozira na moje želje ali neželje, temveč po hladnem spoznanju in gledanju na položaj. Predvsem mislim, da zaenkrat Sovjetska Rusija tega niti sama noče. Pa tudi, ko bi hotela, bi tega danes ne mogla in ne bo mogla, dokler imperialistična Italija tako ljubosumno čuva nad svojim dominirajočim položajem na Jadranu in dokler ima take pretenzije na svojo pozicijo v Sredozemlju. Res pa je, da z vsakim dnem tesnejšega sodelovanja Hitlerjeve Nemčije in Sovjetske Rusije raste nevarnost za slovensko zemljo pred Nemčijo. Italija namreč postaja Nemčiji od dne do dne bolj nepotrebna. Sovjetska Rusija jo več kakor nadomešča. Oziri imperialistične Nemčije na italijansko občutljivost radi Trsta in pozicije na Jadranu izgubljajo s tem na svoji pomembnosti. Prav ti oziri pa so doslej še najbolj čuvali slovensko zemljo pred nemškim navalom. Oziri na Jugoslavijo samo za Nemčijo niso tako važni in nujni. Ker pa je po mojem mnenju nemški teritorialni imperializem nenasiten in se stalno giblje, vedno pa v smeri najmanjšega odpora, postaja s tem nemška nevarnost za Slovenijo od dne do dne večja. Ko mi praviš, da bi v primeru, če bi se Italija postavila na stran zapadnih demokracij, menda jaz Italiji njen imperializem odpustil, si neokusen. Človek, ki je tako doživljal Bazovico, kakor sem jo doživljal jaz, in ki je s takimi čustvi, kakor jaz, spremljal divjanje viteškega fašizma med narodom, ki se ni mogel braniti, požigal njegove prosvetne domove in ga gospodarsko sproletariziral do kraja, tak človek pač ne pozablja in ne odpušča. Kljub temu pa moram izjaviti, da je bila v tesnem sodelovanju italijanskega fašizma z nemškim nacionalnim socializmom neka varnost pred nemško zasedbo slovenske zemlje. Italija noče, da bi se njene meje z Nemčijo še podaljšale, noče, da bi se Nemčija približala Trstu in ogrozila Italiji njen dominantni položaj na Jadranu. Noče, da bi se realizirala stara ideja nemškega imperializma po našem ozemlju presekati evropski kontinent na dvoje in Italiji tako presekati kontinentalno zvezo z delom Srednje Evrope, ki jo ima Italija za svojo interesno sfero. (Prav radi tega je prav v italijanskem imperialističnem interesu, da ta košček zemlje brani poleg Slovencev in Italije večja država, kakor bi bila samo slovenska.) Z Italijo prijateljska Nemčija se je doslej ozirala na rahločutnost Italije v tej smeri. Ali pa se bo ozirala še nadalje? To je v glavnem odvisno od zadržanja Rusije. Če bo Rusija še dalje šla z Nemčijo, se ne bo ozirala. More se zgoditi, da bo Italija izrinjena v fronto zapadnih demokracij prav radi sodelovanja Sovjetske Rusije z Nemčijo. V kakšno situacijo bomo tedaj prišli Slovenci in cela Jugoslavija, si lahko misliš. Tudi s te strani moramo želeti, da se Sovjetska Rusija odloči od Nemčije. Kaj več kakor želeti, tako ne moremo. Če gre Italija v vojno, je za nas boljše, da gre na strani osamljene Nemčije in samo v tem primeru bi po mojem mnenju na tej strani šla.</p><p style="text-align:justify;" id="p-8312">Tako je, vidiš, moje mnenje o Italiji, mnenje hladnega računarja, vsekakor pa zaenkrat bolj realno, kakor Tvoj račun z možnostjo, da se razširi zveza »sovjetskih svobodnih narodov« do nas.</p><p style="text-align:justify;" id="p-8313">4. O najsvobodnejši zvezi narodov govoriš, ko govoriš o Sovjetski zvezi. Kako dejansko v Rusiji je, o tem Ti najbrž točneje tudi ne veš. Ne smeš pa prezreti dejstva, da so se vsi zapadni narodi poslužili pravice samoodločbe in ustanovili svoje države: Finska, Estonska, Betonska, Litva, Poljska. Le narodi, ki žive na ruskem ozemlju ali vzhodno od njega, so ostali v Sovjetski zvezi. Meni daje to dejstvo mnogo misliti.</p><p style="text-align:justify;" id="p-8314">V ustavi z dne 6. 7. 1923 je bilo sicer še slej ko prej določilo, v katerem se priznava pravica samoodločbe vsakega naroda tudi do odcepitve. Kako je v novi ustavi iz leta 1938, ne vem. To ustavo si moram preskrbeti. A kakorkoli že je, malo je verjetno, da bi katerikoli narod, ki je v sestavu današnje Sovjetske zveze, mogel pravico samoodločbe do odcepitve izvesti, če bi jo tudi hotel. To je bilo po mojem mnenju samo enkrat mogoče. Že na georgijskem zgledu se vidi, koliko je mogoče tako odcepitev od Sovjetske zveze res izvesti. Kdor v to zvezo vstopi, ne more več iz nje. Kakorkoli tudi gledam, vidim za vsem vendarle diktaturo komunistične stranke, v tej komunistični stranki pa diktaturo velikoruske komunistične stranke. Sovjetska zveza se torej vendarle vodi predvsem po Velikorusih in po njihovih interesih.</p><p style="text-align:justify;" id="p-8315">Priznavam, da se je Sovjetska zveza zelo pobrigala za prosvetni napredek svojih narodov. Nekatere je res šele ona uvedla v samostojno kulturno življenje. Kljub temu pa mi dejstvo, do katere zapadne meje so se narodi pridružili Sovjetski zvezi, daje sklepati na to, da so to vendarle samo tisti narodi, ki so kulturno manj razviti, in se mi vidi danes pravica samoodločbe do odcepitve narodov, ki so v Sovjetski zvezi, silno dvomljive vrednosti ter brez borbe, nasilja, najbrž neizvedljiva. V tem oziru narodi Sovjetske zveze torej niso na boljšem kakor narodi v zasebno kapitalističnih državah. Po državnem kapitalizmu in načrtnem gospodarstvu pa najbrž nastajajo še druge težave odcepitve, ki jih države z zasebno gospodarskim sistemom ne poznajo. S tem nikakor nočem reči, da so sovjetski narodi v celoti na slabšem kakor narodi v zasebnokapitalističnih državah, temveč Te hočem le opozoriti na tiste okolnosti, ki jih Ti najbrž sicer nočeš videti.</p><p style="text-align:justify;" id="p-8316">5. Današnji spopad med Francijo in Anglijo na eni in Hitlerjevo Nemčijo na drugi strani Ti je samo spopad dveh imperialističnih sil. Pri tem pa praviš: »Imperializem je imperializem.« Če bi bilo res, da hočeš s tem reči, da je en imperializem kakor drugi in da se skozi rdeče naočnike Tvoje doktrine vidi vse rdeče, bi bilo to le zmotno, toda ne še nevarno. Hudo pa je, ker to ni res. Tebi ni en imperializem kakor drugi. Pod vplivom današnje propagande Sovjetske Rusije, ki ima z Anglijo svoje posebne račune, a v Aziji, ne v Evropi, ali pod vplivom ne vem česa, govoriš Ti v svojem pismu tako, kakor da je angleški imperializem še nevarnejši od nemškega. Včeraj ste trdili drugače, čisto drugače. Če bi bilo res vsaj to, da bi bil Sovjetski Rusiji in s tem tudi Tebi en imperializem kakor drugi, bi se morala Sovjetska Rusija pač čisto drugače zadržati, kakor se. Danes pa stoji Sovjetska Rusija dejansko na strani Hitlerjeve Nemčije proti Franciji in Angliji. Ona ne stoji nevtralno ob strani in kot nevtralna, močna država, ki bi se ji v tem času ne bilo treba prav ničesar bati od Nemčije, skuša iz situacije izbiti, kar največ more. Ne. Sovjetska Rusija nastopa danes popolnoma dogovorno s Hitlerjevo Nemčijo, popolnoma dogovorno za vse tisto, kar je pred kratkim še imela za gangsterstvo itd. Kam to more privesti, si nisem na jasnem; bojim pa se najhujšega, ako se bo to še nadaljevalo.</p><p style="text-align:justify;" id="p-8317">Dovoli mi predvsem čustvo, da mi je Evropa in usoda slovenskega naroda v tej Evropi nekoliko bližja kakor Azija ali drugi kontinenti. V tej naši Evropi pa se mi vidi nemški imperializem od vseh imperializmov, kar jih je, najbolj nevaren. Ta imperializem je namreč evropsko teritorialni imperializem. On zaseda vedno nova ozemlja in jih izkorišča zase na način, ki je možen le, ako imaš na ozemlju, ki si ga morda že prej izkoriščal potom monopolističnih trustov, sindikatov, finančnih oligarhij, še vso politično oblast. Ali se Ti ne zdi, da je v tem vendarle neka razlika med nacionalsocialističnim imperializmom na eni in francoskim ter angleškim imperializmom na drugi strani. Mislim, da je v tem neka zelo važna razlika. Tudi politični imperializem, kolikor krije gospodarskega v pomenu izkoriščanja prebivalstva nekih ozemelj, na drugih kontinentih, se mi vidi od predvojnega nemškega in sedanjega italijansko-fašističnega po svojih metodah kar precej različen. Nekdanji burski general Smuts more biti danes in to čisto prostovoljno, ne da bi ga kdo silil k temu, ministrski predsednik Južne Afrike. Ghandi je poslal simpatijsko brzojavko poljski vladi. V ogromni Indiji ima Anglija za potrebno vzdrževati le prav majhno armado. Svobodna Irska je možna ob angleškem otoku na za Anglijo kot otočno državo tako važnem kraju.</p><p style="text-align:justify;" id="p-8318">Ne branim angleškega imperializma. Kot sin malega naroda nimam nobenega interesa braniti ga. Narodi dozorevajo in upati moramo, da bo vsekakor imperializma kdaj konec.</p><p style="text-align:justify;" id="p-8319">Treba pa je videti in priznati različnost metod tega političnega imperializma. Ako se zamisliš, da bi bili povsod tam, kjer so sedaj Angleži, nacionalsocialistični Nemci, bi bilo za te narode še mnogo hujše, kakor je. Ne morem si namreč pod nemškim škornjem zamisliti Ghandija, ki bi hodil okrog in govoril svoje govore, ne morem si zamisliti indijskega kongresa, ki bi revolucioniral in kritiziral ter se zoperstavljal vladnim uredbam. Ne morem si zamisliti, da bi prejšnji sovražnik prostovoljno prevzemal vladna mesta, ne morem si zamisliti, da bi Irska bila svobodna na taki zemljepisni točki, kakor je, ob otoku, na katerem bi bili Nemci. Sploh si ne morem zamisliti imperija, ki bi ga bili zmožni nacionalsocialistični Nemci ustvariti in vzdržati.</p><p style="text-align:justify;" id="p-8320">Če pa si ga že niti v ostalem svetu ne morem zamisliti, mi je tem bolj neznosna misel, da bi ta imperializem mogel zavladati nad Evropo. Slabo poznaš posebne, psihološke elemente nemškega nacionalsocialističnega imperializma in njihove zgodovinske osnove.</p><p style="text-align:justify;" id="p-8321">Rasna ideja, ideja germanstva in nemštva, njihove nadvrednosti, zlasti nad Slovani, ideja poklicanosti Nemcev, da vodijo in vladajo svet, ni analogno v nobenem drugem narodu zmogla tako sistematične obdelave kakor pri Nemcih. Pri nobenem drugem narodu se ni razvilo tako, prav znanstveno utemeljevanje politične brutalnosti kakor pri nemškem narodu. Jaz sem se za to stvar zanimal in to lahko rečem. Od nemškega križarskega reda dalje preko brandenburških knezov, pruskih kraljev, preko Friderika II., Bismarka in Vsenemcev, Hugenberga in Hitlerja gre neka zgodovinska kontinuiteta nauka politične brutalnosti in militarizma, kakor ni enakega v zgodovini nobenega drugega naroda, zlasti pa ne angleškega. Čudim se, kako je mogoče preko takih duhovnih dejstev, ki silno individualizirajo sicer isti svetovni pojav, iti s tako brezbrižnostjo in s tolikim omalovaževanjem. Saj v tem je zopet ena od bistvenih slabosti Vaše pretežno horizontalne in vse preveč mehanične analize družbenih pojavov in zgodovine.</p><p style="text-align:justify;" id="p-8322">Razen tega je nemški nacionalsocialistični imperializem, kakor že zgoraj rečeno, prvenstveno evropsko teritorialno usmerjen. V »Mein Kampf« Hitler ta imperializem sploh kot edino smiseln utemeljuje in zagovarja.</p><p style="text-align:justify;" id="p-8323">Stati danes na strani nemškega nacionalsocialističnega imperializma se pravi biti za zasužnjenje Evrope, kakor ga Evropa še sploh ni nikdar poznala.</p><p style="text-align:justify;" id="p-8324">Mislim torej, da se imamo mi bolj bati nemškega kakor pa francoskega ali angleškega imperializma.</p><p style="text-align:justify;" id="p-8325">6. Govoriš o versajskem sistemu. Ta versajski sistem Ti je, kakor vidiš, izvor vsega mogočega zla. Jaz pa mislim, da je bil versajski sistem vendarle v mnogočem boljši kakor sistem pred njim in kakor sistem, ki ga ob botrinstvu Sovjetske Rusije uvaja sedaj Hitlerjeva Nemčija. Tvoje sodbe so sploh v katerikoli smeri absolutne. In vendar bi se Ti na drugi strani silno ujezil in to upravičeno, če bi jaz izrekel kako absolutno sodbo o razmerah v Sovjetski Rusiji, iščoč pri tem le slabe strani in težave, s katerimi se ima Sovjetska zveza boriti. Ali res misliš, da je sistem, ki ga uvaja Hitlerjeva Nemčija in po katerem je 30 milijonov Slovanov zašlo v nemško sužnost, pravičnejši od versajskega? Če po Tvojem mnenju to je, potem res nima smisla, da še kaj govoriva. Zdi se mi, da si Ti blizu na tem, da bi to rekel, in sicer rekel samo radi tega, ker je temu novemu urejevanju začela v zadnjem času botriti Sovjetska Rusija. Če bi se Sovjetska zveza morda zopet premislila, pa bi bil Ti zopet drugega mnenja. Saj v eni dobi ste že bili vsi skupaj drugega mnenja. To je bilo v dobi, ko je vodil zunanjo politiko Sovjetske zveze Litvinov. Tedaj o versajskem sistemu niste imeli tako hude sodbe. Za Čehoslovaško, ki je tudi bila plod versajskega miru, je bila Sovjetska zveza celo pripravljena boriti se, torej braniti versajski sistem vsaj na tej točki, braniti državo, ki se je šla, kakor praviš Ti, »nacionalno« državo. Seveda, človek pač ne sme imeti togih pojmov, vse teče, kajne, ljubljanski Heraklit!? Tudi take sodbe se po Tvojem lahko izpreminjajo iz dneva v dan.</p><p style="text-align:justify;" id="p-8326">7. Tudi Tvoja sodba o Monakovem je zapisana s čisto sovjetsko-ruskega zrelišča, kakor sploh vse Tvoje tretiranje zapadnih demokracij. Jaz pa si Monakovo razlagam Čisto psihološko. Francija in Anglija sta se enostavno ustrašili, a vendar samo to. V ostalem pa res ne razumem, kakšen imperialističen interes naj bi imela Francija na tem, da je pustila Čehoslovaško pasti. Iz istega časa sem odnesel tudi ta vtis, da je bilo Rusiji na tihem še zelo prav, da ji v Monakovo ni bilo treba, ker bi tedaj z Anglijo in Francijo vred kapitulirala. Po radiu tedaj iz Moskve nisem slišal nobenih bogve kako ostrih protestov proti temu, ker Rusija ni bila povabljena v Monakovo. Kar je torej Franciji in Angliji glede Monakova mogoče očitati, je samo to, da sta hoteli za vsako ceno, še tako sramotno, rešiti mir, v naprej vedoč tudi, da bi Nemčija in Italija nikdar ne pristali na konferenco petih. To je bilo nemogoče misliti, tako glede na tedanje stališče Nemčije glede Sovjetske zveze, kakor glede na stari Mussolinijev načrt o konferenci štirih velesil, ki je dosledno izključeval Rusijo.</p><p style="text-align:justify;" id="p-8327">Očitaš mi tudi, da sem pripravljen pozabiti na špansko epizodo. Nič nisem pripravljen. Postopanje Francije in Anglije v Španiji je bilo bedasto in sramotno. Ko pa so zamudili že od vsega početka z vso silo podpreti špansko vlado, jim konec koncev res ni kazalo drugega, kakor iz svojih napak in slabosti napraviti čednost in Franka priznati. V zgodovini bo ostalo vendar le zapisano, da sta Francija in Anglija sokrivi na preliti krvi v Španiji in na zmagi reakcije.</p><p style="text-align:justify;" id="p-8328">Ko pa mi toliko očitaš, na vseh koncih in krajih, nerealnost, zagrešuješ nerealnost le Ti, ko pričakuješ od mene, da naj bi se sedaj kakor Ti in Sovjetska zveza kujal in zamerjal Franciji in Angliji bolj kakor Nemčiji in Italiji, ki sta odločilno, aktivno pripomogli do zmage reakcije. Ne, politika pa res ne prenese takega kujanja. Kljub vsemu štejem danes jaz Franciji in Angliji v dobro, da sta se vsaj zdaj postavili po robu in da nočeta priznati po Hitlerju s pomočjo Rusije postavljenega dejstva. (Glede ruskih manjšin mislim, da jih Poljska nikdar več ne bo dobila.) Ti pa si v svojih mislih in računih že tako obračunal z Anglijo in Francijo, da si sedaj hud, ker sta končno vendarle storili to, kar bi morali še davno storiti. Ne gre Ti več v račun in ne gre več prav v račun Sovjetski zvezi, to je tisto.</p><p style="text-align:justify;" id="p-8329">Priznavam pa, da bi bilo stališče Francije in Anglije moralno mnogo lažje, ko bi se zavzeli tako, kakor sta se zavzeli sedaj za Poljsko, že za Čehoslovaško. Poljska jim dejansko ni pomagala več, kakor bi to storila Čehoslovaška in najbrž še manj. Razen tega, to mislim da mi boš vendarle priznal, je v Čehoslovaški bilo nekaj demokracije (ravnanje z Nemci in Slovaki se je umetno, kljub napakam zlasti nasproti Slovakom, strašno napihnilo), medtem ko je v Poljski res ni bilo.</p><p style="text-align:justify;" id="p-8330">8. Ko govoriš toliko o raznih načrtih proti Sovjetski zvezi, o nastopanju Anglije in Francije proti njej, ne morem pozabiti, da so protikominternski pakt sklenili Nemčija, Italija, Japonska, Madžarska in Španija, ne pa Francija in Anglija, ki sta se celo prav odločno izrekali 691 proti pristopanju k temu paktu. Tvoj strah skupnega nastopa vseh imperialističnih sil proti Rusiji se mi vidi značilen za Tvojo mehanično miselnost, ki med političnim sistemom Anglije in Francije na eni ter Nemčije, Italije in Japonske na drugi strani ne vidi nikakih razlik in še slabše. Gotovo je, da bi Anglija in Francija prav nič ne storili proti temu, da bi se režim v Sovjetski Rusiji izpremenil v demokratičnejši režim, kar je meni isto, kakor v svobodoljubnejši režim. Čemu tudi? Tudi bi najbrž ničesar ne storili, če bi se pod enim ali drugim vplivom sovjetski politični režim fašistično nacionaliziral, čeprav najbrž z zelo nasprotujočimi si občutki. Da bi pa Francija in Anglija nameravali v družbi z Nemčijo, Italijo ali še s kom drugim kako neposredno ali samo posredno intervencijo proti Sovjetski zvezi, tega ne verjamem. Krogi, ki so zlasti v Angliji na kaj takega mislili, so daleč preslabotni, da bi mogli tako zamisel izvesti in jo popularizirati med angleškim narodom. Prav liberalna demokracija Anglije in Francije je tisti ščit, tista zavora, ki zabranjuje skrajnim desničarjem tako akcijo.</p><p style="text-align:justify;" id="p-8331">9. Tudi nad tem se spotikaš, ker govorim o vojni krivdi. Vem, iz Tvojega idejnega izhodišča ni nikake osebne človeške krivde, kadar se začne vojna, nikake odgovornosti. Če je mogoče govoriti o kaki »krivdi«, potem bi bila ta »krivda« le v kapitalističnem gospodarskem sistemu, v imperialističnem izkoriščanju trustov, sindikatov, finančnega kapitala. Borba Nemčije s Francijo in Anglijo je le borba za surovine in svetovna tržišča. Poznam to pesem. Vse je samo neka zakonitost iz kapitalističnega gospodarskega sistema, vzročnost, ne pa krivda. Mnogo sem že premišljeval o tem Vašem stališču, zelo mnogo. Mnogo sem študiral in raziskoval, kako je prišlo do vojne leta 1914. Našel sem, da je o krivdi mogoče govoriti in da se o krivdi mora govoriti. Zadnje odločitve, predno se neka vojna začne, zavise vedno od te ali one glave v vodstvu države. Kdor je o tem lahkomiselno odločil, je kriv. Čim širši je krog tistih, ki so pri tej odločitvi sodelovali, tem večji je krog krivcev.</p><p style="text-align:justify;" id="p-8332">V dogovoru z dne 28. 9. pravita Hitlerjeva Nemčija in Sovjetska Rusija: »Če bi (mirovno) prizadevanje obeh vlad ostalo brezuspešno, bi ugotovili dejstvo, da sta Velika Britanija in Francija odgovorni za podaljšanje vojne.« Komu odgovorni, zakaj odgovorni? Saj gre vendar za zakonito dogajanje današnjega stadija kapitalističnega gospodarskega reda, po Vašem zakonito prav v prirodoslovnem pomenu zakonitosti. Vedno sem se čudil, s kakšno lahkoto, kakor po tiru vlak, zdrknete marksisti z mehanizmom svojih zakonitosti preko moralnih pomislekov, uporabljajoč sicer pojme iz čisto človeško-moralnega sveta, a v isti sapi zanikajoč njihov pomen in smisel. Jaz tega ne morem, enostavno ne znam, ne gre mi.</p><p style="text-align:justify;" id="p-8333">10. Praviš: »Ti si očitno določil v naprej Sovjetski zvezi skromnejšo vlogo, nekako vlogo statista v svetovni politiki ... Zakaj stojiš na stališču Foreign officea in Quai d’Orsaya in povrhu Wilhelmstrasse pred 23. avgustom.«</p><p style="text-align:justify;" id="p-8334">Ne predpisujem Sovjetski zvezi nikake vloge, ker vem, da za to ne vprašuje Udeta. Kot človek, Slovenec, le pričakujem, da ta Sovjetska zveza ne dela za utrditev in zmago najstrašnejšega mednarodnega gangsterstva, kar jih pozna zgodovina, najstrašnejšega ne samo samega po sebi, temveč tudi radi tega, ker hoče biti to gangsterstvo, edinstveno v svetu in zgodovini, prav znanstveno utemeljeno. Tudi ne stojim na stališču tega ali onega zunanjepolitičnega urada. Motrim samo svetovne dogodke s stališča usode svojega naroda, ugotavljam dogodke, ki utegnejo pripomoči k zboljšanju te usode in druge, ki utegnejo povzročiti poslabšanje te usode. Temu praviš Ti sicer: »Politika vaškega zvonika«. Jaz pa mislim, da drugi narodi že znajo sami zase skrbeti in da je naša dolžnost skrbeti predvsem zase. S svojimi silami in silicami kaj več tudi ne zmoremo, a vsaj to skrb vzemimo res nase in je ne zvračajmo na druge. Hvaležen pa sem pripravljen biti vsakomur, ki našo usodo jemlje tudi v svojo skrb. Mislim pa, da Sovjetsko Rusijo naša usoda kaj malo skrbi.</p><p style="text-align:justify;" id="p-8335">Ko se Ti zdi tako stališče premajhno in preozko, samo živo čutim, kako v tem primeru ne gre samo za to, ali pravilno razumevam nastopanje Rusije, temveč gre v tem primeru za nekaj globljega. Kako bi bilo s Tvojim slovenstvom, dragi Kermauner, če bi se izkazalo, da so Tvoji računi napačni in da Sovjetska Rusija ne nastopa s takimi perspektivami, kakor jih imaš Ti kot naivni, zvesti tolmač leninizma iz Ljubljane? Mislim, kaj da bi bilo še s Tvojo bojevitostjo?</p><p style="text-align:justify;" id="p-8336">III.</p><p style="text-align:justify;" id="p-8337">Da, dragi Kermauner, biti neuklonljiv Slovenec, za to je treba še več, kakor vere v Sovjetsko Rusijo. Življenje je še težje, kakor pa ga Ti s svoje strani jemlješ, življenje Slovenca že celo; čeprav Ti rad priznavam, da tudi Ti jemlješ življenje od zelo težke strani in da si ga tudi od zelo težke strani okušal. In vendar zahteva neuklonljivost Slovenca še drugih virov, kakor so samo marksistično-politični. Prav zato taki majhni narodi, kakor je slovenski narod, morejo izgubiti vse, ako zapadejo duhu, ki ga danes širi izredno nasilni imperializem Nemčije ali kakega drugega velikega naroda. Prav mali narodi morajo posebno paziti na to, da ne odobravajo ničesar, kar je nepravično, naj to stori tudi Sovjetska Rusija, in da ne nehajo klicati, da mora tudi politika biti podvržena nekim moralnim zakonom človečanstva. Vsa njihova moč in varnost je v tem. Bili so časi v slovenski zgodovini in se od časa do časa zopet povračajo, ko rešuje naš narod samo še poslednja modrost človeka na naši zemlji, izražena v besedah: »In šel je boj bojvat brez upa zmage« ... Želel bi Ti še tesnejšega stika s slovensko kulturo. Prav v njej je ta duh, kot njena zadnja, poslednja modrost. In glej, vendarle smo rastli, v stoletju skoraj iz groba vstali. Prav iz tega duha so pognali najlepši cvetovi slovenske kulture. Naša usoda je vendarle zavisna predvsem od nas samih, nas učijo ta dejstva in naj je položaj še tako obupen. Ne si lahkoverno odpirati okenc v sonce, a se vendarle boriti! V ostalem pa seveda niti ne mislim, da je danes položaj za Slovence obupen.</p><p style="text-align:justify;" id="p-8338">IV.</p><p style="text-align:justify;" id="p-8339">Da se torej vrnem k predmetu, za katerega gre.</p><p style="text-align:justify;" id="p-8340">Mislim, da je v situaciji, kakršna je bila, šele sklenitev nenapadalnega pakta omogočila Hitlerjevi Nemčiji odločitev, da napade Poljsko. V situaciji, kakršna je bila, je bil ta nenapadalni pakt kakor dovoljenje Sovjetske zveze, da Nemčija Poljsko napade.</p><p style="text-align:justify;" id="p-8341">Mislim, da imata Anglija in Francija v tej situaciji bolj prav kakor Sovjetska Rusija. S svojimi simpatijami stojim na njihovi strani proti Nemčiji in proti Sovjetski zvezi, dokler gre Sovjetska zveza z Nemčijo.</p><p style="text-align:justify;" id="p-8342">Francija in Anglija se borita danes za – za človeka in zlasti male narode boljšo ureditev Evrope kakor Nemčija. Dokler gre Sovjetska zveza s Hitlerjevo Nemčijo, nimam razloga, da bi tudi glede Sovjetske zveze mislil drugače.</p><p style="text-align:justify;" id="p-8343">Tako sem Ti, mislim, odgovoril na vse glavne očitke, ki jih je Tvoje pismo polno.</p><p style="text-align:justify;" id="p-8344">Tudi Tvojega nasveta, da naj še malo počakam na potek dogodkov, sem se držal in Ti torej odgovarjam šele prav po zadnjih dogodkih.</p><p style="text-align:justify;" id="p-8345">V sredo, 11. t. m. bom najbrž v Ljubljani ter Te bom, če le mogoče, obiskal. Če pa bi med dnem tega ne mogel storiti, me moreš dobiti zvečer pri Košaku.</p><p style="text-align:justify;" id="p-8346">Bodi lepo pozdravljen:</p><p style="text-align:justify;" id="p-8347">Ude Lojze</p><p style="text-align:justify;" id="p-8348">7.</p><p style="text-align:justify;" id="p-8349">Sv. Lenart, dne 18. 10. 1939</p><p style="text-align:justify;" id="p-8350">Dragi Kermauner! Sedaj mi je prišlo na misel, da Ti menda še nisem povedal, da debatiram potom pisem, tako, kakor s Teboj, še s par drugimi levičarji na Slovenskem, od katerih veš le za dr. Vilfana. Korespondiram pa o nastopanju Sovjetske zveze od nenapadalnega pakta daljše še z Miškom Kranjcem, Kovačem, dr. Štempiharjem, Veselkom, Mencinom, od krščanskih socialistov pa tudi z dr. Alešom Stanovnikom. Prepis članka o nenapadalnem paktu sem poslal tudi Hochkrautu in Perku, s katerima sem se spoznal na sestankih KDG. Nekaterim od zgoraj imenovanih sem nadalje poslal še prepis Tvojega odgovora na moj članek, točen in dobeseden, in moj protiodgovor. Upam, da nimaš nič proti temu. Če imaš kaj proti temu, mi, prosim, takoj odgovori. Prvi hip mi res niti na misel ni prišlo, da bi mogel imeti kaj proti temu, da razmnožim Tvoj odgovor in ga razpošljem onim, ki se za to zanimajo.</p><p style="text-align:justify;" id="p-8351">Ko sem zopet prebiral svoj odgovor na Tvoje pismo, sem videl, da bi bilo na nekaj točk morda še prav odgovoriti. Ta naknadni odgovor Ti torej pošiljam danes.</p><p style="text-align:justify;" id="p-8352">Jemlje pa tak način debatiranja kar precej časa. No, zaenkrat pa si lahko zadovoljen. Razen enega, ki pa ni dr. Aleš Stanovnik, ki mi še ni odgovoril, so mi vsi (razen Veselka in Mencina) odgovorili v Tvojem smislu. Kakor pa sem tudi pripravljen se dati prepričati o vsem, samo, da so argumenti sprejemljivi, pa moram zaenkrat vkljub vsemu še reči: tem slabše za slovensko inteligenco, če sem tako sam.</p><p style="text-align:justify;" id="p-8353">Po zadnji krokariji sem imel neprijeten občutek. Menda se tudi Tebi ni godilo boljše. Drugič bi bilo boljše, da bi bili bolj sami.</p><p style="text-align:justify;" id="p-8354">Bodi lepo pozdravljen:</p><p style="text-align:justify;" id="p-8355">Ude Lojze</p><p style="text-align:justify;" id="p-8356">8.</p><p style="text-align:justify;" id="p-8357">Zadnji del Udetovega naknadnega odgovora z dne 18. 10. 1939.</p><p style="text-align:justify;" id="p-8358">(Začetni del izgubljen)</p><p style="text-align:justify;" id="p-8359">10. Gorostasno naivnost vidiš v tem, da se mi zdi možno, da bi Sovjetska Rusija pretrgala pogajanja z zapadnimi demokracijami in vendarle ne sklenila nenapadalnega pakta s Hitlerjevo Nemčijo. Tudi se Ti vidi tako ločevanje zofistično.</p><p style="text-align:justify;" id="p-8360">Vem, ko se je zgodilo, kar se je zgodilo, se Vam zdi vse nujno in neizogibno. Ne bi bil Hegel Vaš ded in ne Marx Vaš oče, če bi mislili drugače. Ne bili bi disciplinirani leninisti, ako bi dopuščali možnost takega ločevanja.</p><p style="text-align:justify;" id="p-8361">In vendar moraš priznati, da si bil tudi sam nič manj kakor presenečen, ko si slišal o sklenitvi tega nenapadalnega pakta. To se pravi, da se prvotno tudi Tebi to ločevanje ne bi zdelo tako nemogoče. Kakor jaz, si tudi Ti imel še vse preveč v spominu silno agitacijo Sovjetske Rusije, njenih listov, radija in leninistov v drugih državah proti fašizmu in nacionalnemu socializmu. In tako sva se kakor v ostalem tudi pri tem vprašanju ločila na isti ločnici: Ti si kot veren leninist takoj čutil dolžnost zagovarjati vse, kar je Sovjetska Rusija storila, v meni pa se je po vsem, kar mi je še npr. s sovjetskih radio-postaj zvenelo v ušesih, uprlo. Ne zdi se mi mogoče, da bi mogel Hitler čez noč postati iz gangsterja človek, ki ga ne gre napadati, temveč je mogoče z njim celo sodelovati.</p><p style="text-align:justify;" id="p-8362">Ne da bi hotel trditi, da med prekinjenjem pogajanj z zapadnimi demokracijami in med sklenitvijo nenapadalnega pakta s Hitlerjevo Nemčijo ne bi bilo neke nujnostne zveze. Nasprotno, res je, da je morala ta preobrat narekovati le neka nuja. Da pa ta nujnostna zveza ni idejno in moralno logičnega značaja, je zame izven dvoma, razen, če domnevam najhujše, da med duhom nemškega nacionalnega socializma in duhom, v katerem se vlada Sovjetska zveza, ni nobene bistvene razlike in bi šlo za obrambo skupnih idejnih interesov. Vendar pa hočem zagovarjati predvsem neko drugo razlago. Ako je prekinjanju pogajanj z zapadnimi demokracijami res nujno morala slediti sklenitev nenapadalnega pakta s Hitlerjevo Nemčijo, morem to nujnost razložiti le z notranjo slabostjo Sovjetske Rusije in z njenim nerazumevanjem zapadnoevropske miselnosti, in concreto: nerazumevanja zapadnoevropskega »nacionalizma«. Kje je bila sicer kaka nuja! Le notranje slabotna Sovjetska Rusija, ki razen tega ne razume zapadnoevropskega priznavanja avtonomnosti snovanja vsakega naroda, je mogla iz strahu pred nekim skupnim napadom imperializmov napraviti ta vratolomen preokret. Notranje zadrege Sovjetske Rusije so narekovale njenemu voditelju dejanja, s katerimi naj se odvrne pozornost notranjih nezadovoljnežev navzven ter se s tem ob enem razbije neka namišljena skupnost vseh imperializmov, skupnost v težnji zrušiti Sovjetsko zvezo in njen sistem z neko dejansko intervencijo.</p><p style="text-align:justify;" id="p-8363">Če pa bi bila Sovjetska Rusija res tako močna, kakor se to vidi po kolikosti njene oborožene sile in kakovosti njene oborožitve, bi si mogla Sovjetska zveza privoščiti povsem drugo taktiko, kakor jo je dejansko zavzela. Mogla bi prekiniti pogajanja z zapadnimi demokracijami, ne skleniti nenapadalnega pakta s Hitlerjevo Nemčijo in čakati. Njen čas bi kljub temu prišel. Če bi Nemčija radi neznanke, ki bi bila v molčečem čakanju Sovjetske Rusije, Poljske ne upala napasti, bi s tem Hitler doživel svoj prvi veliki poraz. Tudi tako bi bila torej udarjena imperialistična fronta, zamajalo bi se zaupanje nemških množic v Hitlerja in njegove. Ako pa bi Hitlerjeva Nemčija Poljsko kljub temu napadla, bi ruska pomoč bila neizogibna, in bi Sovjetska zveza, če ne preje, pa sedaj mogla doseči od zapadnih demokracij in od Poljske tisto, kar je hotela. Oboje bi bilo rešeno: Njeni interesi in njena idejna linija. Kako vse drugače bi stala Sovjetska Rusija v tem primeru pred celim svetom! Pozicija komunistov v zapadnih demokracijah bi bila silno utrjena. Vam pa bi se tako postopanje Sovjetske zveze zdelo prav tako nujno, kakor se Vam zdi sedaj nujna pot, po kateri je Rusija dejansko šla.</p><p style="text-align:justify;" id="p-8364">11. Praviš: »Kakor vse kaže, Ti ne živiš v realnem svetu, ki je svet sil in takih idej, ki imajo ali dobivajo silo – ...« in zopet: »Ali lahko ugovarjaš? Nemogoče ... razen če se hočeš sprehajati v zamišljenem svetu, kjer se uveljavljajo ideje brez družbene osnove in brez moči.« Tudi sicer govoriš na par mestih o brezsilnih idejah, ki ne najdejo pota iz situacije.</p><p style="text-align:justify;" id="p-8365">To je seveda izključno politično gledanje na svet, razen tega pa še slovensko iz negativnih strani našega položaja. Ideje, ki jih zastopam jaz, politično v Sloveniji danes res še niso formirane. (Komaj kaj več pa moreš Ti zatrjevati o svojih idejah.) V drugih državah pa so ideje, ki jih zastopam jaz, bile zmožne silnih političnih dejanj, npr. v nekdanji Češki, v Franciji in še marsikje. Razen tega pa s tem, ko sem v članku izrekel misel, da je iniciativa, vodstvo za borbo proti fašizmu na mednarodnem torišču končnoveljavno ušlo iz rok Sovjetske Rusije, komunizma, niti nisem mislil samo na politično organizirane sile, temveč sem mislim na človeka sploh, na človeka v njegovi težnji za resnico, za pravico in svobodo. Ne zdi se mi mogoče, da bi se dal človek stalno trapiti z idejami, ki tem, jaz pravim, vrojenim, za človeka bistvenim težnjam nasprotujejo. Ne morem si misliti, da bi človeštvo ne našlo pota k sebi, k »idejam«, v katerih je edino ohranitev in napredek človeštva, smisel njegovega življenja. Nemogoče se mi zdi, da bi moglo človeštvo za dalje časa služiti idejam, po katerih gre k uničenju in v propast. V pravem pomenu torej niti ne gre za neke ideje, temveč gre enostavno za človeka, za človeka v njegovem bistvu. Človek ne more biti dalje časa nečlovek, če noče, da se mu ne zruši vse skupaj nad glavo. Gre za reakcijo iz človeškega bistva, ki bo tudi povsod tam, kjer je še ni, našlo svojo organizatorično formo. O tem sem prepričan, ker sem prepričan, da človeštvo ne more propasti.</p><p style="text-align:justify;" id="p-8366">12. Z besedami: »Polomija je že tu in komaj more biti večja«, mi je bilo pred očmi sledeče: Nenapadalni pakt je omogočil Nemčiji vojno odločitev in napad na Poljsko. Da je prav Sovjetska Rusija bila tista, ki je pomagala Hitlerjevi Nemčiji otresti se zadnjih pomislekov glede tega napada, v tem je polomija. Čemu je morala storiti to prav Sovjetska zveza!? Nadaljnja polomija pa je v dogovorih Sovjetske zveze s Hitlerjevo Nemčijo z dne 29. septembra t. l., v dogovorih, ki v bistvu ne pomenijo nič drugega, kakor zvezo skupne obrambe položaja, ki sta ga ostvarili Hitlerjeva Nemčija in Sovjetska zveza glede Poljske. Sovjetska zveza sicer zatrjuje svojo nevtralnost v borbi Anglije in Francije ter Nemčije. Velika nevarnost pa je, da bo Sovjetska zveza kljub temu zavlečena v to vojno in sicer na strani Hitlerjeve Nemčije. Da je prav Sovjetska zveza pripravila poljskemu narodu tako usodo in da se more Hitlerjeva Nemčija sklicevati na privoljenje Sovjetske zveze, da napravi s Poljsko, karkoli se ji bo zdelo, kar nadalje izključuje, da bi se poljska državna samostojnost restavrirala, to je polomija iz polomije. Taka situacija na Poljskem, taki dogovori glede nje nosijo v sebi nevarnost, da bo, kakor rečeno, Sovjetska zveza morala iti s Hitlerjevo Nemčijo še dalje, kakor je že šla. »Das ist der Fluch der bösen Tat ...« In če pomislim, da po tej zvezi obstoji možnost, da bo Francija in Anglija opustila nadaljnjo borbo, bo življenje malih narodov na evropskem prostoru, ki spada v interesno sfero Nemčije ali Sovjetske zveze, skrajno bedno. Usoda poljskega in češkega naroda pa bo zapečatena za dolgo, dolgo dobo. Mislim torej, da sem upravičeno rabil besedo »polomija«. To v bistvu je moja sodba glede položaja, ki je bil ustvarjen z dogovori med Hitlerjevo Nemčijo in Sovjetsko zvezo. Radi te bistvenosti se tudi ne morem veseliti uspehov, ki gredo na račun imperializma Hitlerjeve Nemčije, to je, da je S/Z/ zaprla pot Hitlerjevi Nemčiji do Romunije, osvojila razne pozicije v Baltiku. Ako bi to osvajanje raznih pozicij v Baltiku pomenilo samo pripravo na spopad s Hitlerjevo Nemčijo, bi vsaj na to mogel gledati z neko relativno zadovoljnostjo, priznanjem, tako pa se godi vse skupaj dogovorno z Nemčijo, kar v bistvu ne pomeni nič drugega, kakor razmejitev interesnih sfer dveh inmperializmov, glede Poljske pa še z medsebojno garancijo pridobljenega.</p><p style="text-align:justify;" id="p-8367">9.</p><p style="text-align:justify;" id="p-8368">Ljubljana, 23. 10. 1939</p><p style="text-align:justify;" id="p-8369">Dragi Ude!</p><p style="text-align:justify;" id="p-8370">Včerajšnji dan sem posvetil odgovoru na Tvoje pismo. Z obliko nisem nič kaj zadovoljen, vidim tudi, da sem pustil številna postranska vprašanja, o katerih si Ti povedal svoje mnenje, ob strani, vendar čutim, da sem v bistvu izrazil tisto, kar sem moral ... V najinem dopisovanju sta trčila drug ob drugega dva družbena, življenjska nazora, ki se borita med seboj že skoraj stoletje in ki svojega boja ne bosta dobojevala do konca v tej korespondenci. Ti praviš: Tem slabše za slovensko inteligenco, če sem tako sam. Z mojega vidika je seveda to razveseljivo dejstvo, toda pripomniti bi hotel nekaj drugega: Ti s svojim nazorom nisi osamljen, kajti vsa reakcionarna slovenska inteligenca je Tvojega nazora in se razlikuje od Tebe le po tem, da njen nazor ni »levičarsko« prepleskan. Progresivna, res levičarska inteligenca, ki je orientirana protikapitalistično in protiimperialistično – v tem je pač levičarstvo in v ničemer drugem – vendar ne more biti Tvojega nazora! A Ti vendar po nečem, po abstraktni smeri svojega nazorskega in družbenega prizadevanja, spadaš med progresivno inteligenco in ne med reakcionarno. V tem tiči po mojem Tvoje protislovje. Ali ga boš prenašal še nadalje, kakor si ga doslej, ali pa se boš spoprijel ž njim in ga premagal? Po krokariji nisem imel neprijetnega občutka, še v svojem življenju nisem doživel takega razpoloženja, ki ga lahko ustvari samo petje ... Razgovor pred petjem pa je bil res preveč prazen, sami vici in obiranje ...</p><p style="text-align:justify;" id="p-8371">10.</p><p style="text-align:justify;" id="p-8372">Ljubljana, 22. 10. 1939</p><p style="text-align:justify;" id="p-8373">Dragi Ude!</p><p style="text-align:justify;" id="p-8374">Šele včeraj sem prišel do tega, da sem s pozornostjo prebral Tvoj odgovor od 8. 10. z dodatkom od 18. 10. in sem občutil vso globino idejnega prepada med Teboj kot meščanskim demokratom in ljudmi, ki so pristaši proletarske demokracije in ki vidijo v Sovj. Zvezi (SZ) svojo idejo utelešeno. Še po prvem površnem branju Tvojega odgovora me je slepilo dejstvo, da Ti prav tako kakor jaz hočeš zmago »narodne in socialne pravičnosti«, in se nisem zavedal, da si Ti pod to nedoločeno formulo predstavljaš nekaj popolnoma drugega kakor jaz. In dokler se tega nisem zavedel, sem lahko obravnaval stvari s Teboj tako, kakor da se ločiva le v oceni posameznosti, le v ocenjevanju političnega ravnanja SZ z enakega vidika, pa sem menil, da Ti moram pomagati le, da se izviješ iz trenutne desorientacije glede nadaljnjega razvoja, v katero Te je vrgel nedavni obrat v mednarodnem položaju.</p><p style="text-align:justify;" id="p-8375">Zdaj pa se mi je zasvetilo, da je zadeva popolnoma drugačna, da se ne ločiva v ocenjevanju posameznosti, ampak – resnično – v »piedestalih«, to je v osnovnih izhodiščih, da med nama zeva nepremostljiv prepad, namreč razredni prepad. Menil sem doslej – menil pač zato, ker sem to upal – da si Ti na tej strani tega prepada, le da se še prav ne orientiraš na njej, ker si še s četrt duše na oni strani. Dejansko pa si, kakor zdaj vidim, z vso dušo tam in je bila ta razlika le zabrisana zaradi okolnosti, da je v preteklem razdobju vezalo proletarske demokrate in meščanske demokrate skupno nasprotstvo zoper fašizem v protifašistični fronti. Izhodišči enih in drugih v tej skupnosti pa sta bili različni in to se je moralo nujno pokazati takoj, ko je napravil fašizem pomemben obrat v svoji mednarodni politiki, ko je nemški fašizem izstopil iz protisovjetskega bloka, ki ga je snoval skupaj z japonskim, italijanskim in – od tega se mi ne boš mogel izmazati z »nevero«, Ti neverni Tomaž! – angleškim imperializmom.</p><p style="text-align:justify;" id="p-8376">Jasno je sedaj, da sta nasprotni najini izhodišči, da sta nasprotna najina ocenjevalna kriterija, da je nasprotno najino pojmovanje razvoja, da postavljava vprašanja na dveh popolnoma različnih ravninah in da je objektivna vloga najinih stališč popolnoma nasprotna. Glej konkretno: Jaz postavljam v središče vsega objektivno nasprotje med reakcijo, to je težnjo za ohranitev kapitalistično-imperialističnega reda, in napredkom, katerega predstavnica je družba, kjer se gradi novi socialistični in neimperialistični red, ter se odločam za napredek – Ti pa greš kar mimo tega osrednjega objektivnega nasprotja in se dejansko odločaš za reakcijo proti napredku. Jaz postavljam vprašanje na ravnini boja med reakcijo in napredkom, med zlom in dobrim – Ti pa ga postavljaš na ravnini boja med sitim in »vzornim« zahodnim imperializmom ter lačnim in »gangsterskim« nemškim imperializmom, nekako na ravnini obrambe »manjšega« zla pred »večjim« zlom. Jaz opazujem dogajanje v razvoju boja med reakcijo in napredkom – Ti se izmikaš vsakemu gledanju stvari v takem razvoju in iz dogajanja izrezuješ trenutek ter ravnaš z njim tako, kakor da so si vsi taki trenutki med seboj večno enaki, to se pravi kakor da nobenega družbenega razvoja ni. Moj ocenjevalni kriterij je obramba, napredek in rast napredne družbene sile, katere ideja je utelešena v SZ, Tvoj kriterij je obramba in obstoj zahodnih imperializmov. Moje izhodišče je spoznanje, da je rešitev družbe iz propadajočega družbenega reda mogoča le v ostvarjenju socializma na vsem svetu – Tvoj kriterij je obramba kapitalistično-imperialistične demokracije. Tvoj »visoki piedestal« je reakcija, ohranitev propadajočega reda – moj pa je preobrazba družbe na novih temeljih, ki edina omogoča napredek, to je na temeljih družbene proizvodnje in razmenjave blaga ter dejanske enakopravnosti narodov. Kateri od teh dveh »piedestalov« je – višji?! Med nama je nepremostljiv razredni prepad: Ti si zagovornik meščanskega reda in razreda, jaz protimeščanskega boja in razreda, ki ta boj zgodovinsko vodi. Prav nobena brv ne drži čez ta prepad in samo streli vežejo oba njegova bregova. Stališče, ki ga zastopaš Ti, zastopa v zadnjih tednih skoraj do pičice enako – »Slovenec«. In to ni prav nobeno naključje! Če je Tvoja odločitev za reakcijo »svobodna«, to se pravi samorasla in nezavedna, »Slovenčeva« pa premišljena – kar si pač lahko misliš – ta subjektivna razlika prav nič ne spremeni na dejstvu, da sta obe objektivno eno in isto, da obe služita reakciji. Dober namen sam ne opravičuje dejanja in ravnanja; človek mora hkrati pravilno presoditi objektivne nasledke svojega dejanja in ravnanja. Ali si jih Ti pravilno presodil? Ali je mogoče, da Ti spoznaš objektivno reakcionarne nasledke svojega stališča? Dokler jih ne spoznaš, seveda ni govora o kaki najini somiselnosti, dotlej je med nama strahoten prepad, najina duha sta si v takem odnosu kakor ogenj in voda.</p><p style="text-align:justify;" id="p-8377">Saj Ti si le v besedah za preobrazbo družbe, saj Ti samo govoričiš o »zmagi narodne in socialne pravičnosti«, dejansko pa ostajaš na gnilih temeljih zahodnoevropskega imperializma, katerega »demokracijo« občuduješ in se varaš ter slepiš, češ da ona vodi k neki preobrazbi družbe, o kateri nič ne poveš in tudi ničesar povedati ne moreš. Ne, Ti ne čutiš potrebe po preobrazbi družbe, ampak si konservativec meščanske demokracije, zgrajene na kolonialnem imperializmu in varovane z versajskim sistemom v Evropi. Evropa, praviš nekje, Ti je »nekoliko bližja kakor Azija in drugi kontinenti«. S to izjavo si vzel prvič sleherno vrednost svojemu govoričenju o absolutnih in večnih vrednotah resnice, pravice in svobode, drugič pa si v sebi izpodmaknil sleherni moralni temelj protiimperialističnemu stališču. Tvoja »morala« je zelo raztezljiva in to se pravi, da je sploh ni, če Ti velja samo za ta kontinent. Na drugih kontinentih si jo požrl brez skrupulov, na tem kontinentu pa jo prodajaš kot najtenkovestnejši moralist!? Dokler si svoje »evropske vesti« ne razširiš v »svetovno vest«, si in ostaneš – imperialist, ne samo v mojih občutkih, ampak objektivno v občutkih vseh in tudi samega sebe. Deni se na moralno tehtnico, pa boš videl, da si: ozek, sebičen nacionalist, ki ga briga le usoda njegovega naroda, ki želi le, da je ta zavarovan, ostali svet pa naj bo v krempljih kogar koli in naj gre magari k vragu ... In Ti govoričiš o »ideji človečanstva« kot »središčni ideji svojega svetovno-življenjskega nazora« in se sklicuješ na Prešerna, Levstika in Cankarja – z enako pravico kakor »Slovenec«! Tvoja miselnost je miselnost sebične nacionalne zaprtosti in nima prav nobene zveze z občečloveško miselnostjo o družbeni preobrazbi na neimperialističnih temeljih.</p><p style="text-align:justify;" id="p-8378">Zlo, ki ga predstavljajo siti zahodni imperializmi, je prav v tem, da so imperializmi s kolonialnimi monopoli na drugih kontinentih, izkoriščevalci številnih ljudstev – Tvoja interesantna »vest« jim nič ne zameri, le če pustijo Tvoj narod »svobodno« živeti v imperialističnem svetu, ki ga vobče načelno ne obsojaš. Če načelno pristajaš na njihove kolonialne monopole, do katerih so si prisvojili »pravico« na temelju svoje večje moči, potem ne moreš načelno odrekati nemškemu imperializmu, ki je prav tako lačen, kakor so oni siti, da na svojo večjo moč opira »pravico« podjarmljenja svojih malih in manjših narodnih sosedov? Tvoje izhodišče ni načelnost, ampak sebičnost, ki je vrhu vsega nerealna in utopistična pri Slovencu, pripadniku v versajskem sistemu neusmiljeno razkosanega naroda, kakršna ni npr. pri Holandcu in Švicarju. Jaz kot resnični protiimperialist v naprej odklanjam kakršno koli debato o »višjih« in »nižjih«, o kulturno večvrednih in manjvrednih narodih ali rasah, meni so vse enako sposobne občečloveškega razvoja kvišku, kajti pri vseh je enakovredno človeško delo in je enakovreden človeški duh.</p><p style="text-align:justify;" id="p-8379">Kot načelni pristaš imperialističnega reda in reakcije, to je njegove ohranitve, se Ti, prijatelj, v idejno in politično smer SZ vobče ne moreš uživeti, je ne poznaš in je ne razumeš! Dosedaj sem mislil, da se v položaju ne znajdeš, sedaj pa vidim, da iz Tvojega celotnega pogleda na človeštvo in njegove probleme ne more izvirati nobeno drugo stališče kakor tisto, ki si ga v novem mednarodnem položaju zavzel, to je stališče zahodnih imperializmov. Sedaj vidim, da res stojiš na stališču imperialistične »demokracije« in ne na stališču neke »čiste« demokracije, kakor sem menil doslej in proti kateri je bila naperjena ost mojega prvega odgovora. Ustrezno temu spoznanju mora iti ost tega odgovora proti imperializmu, proti njegovi ideji, naj ima »vzorno« zahodno obliko ali »gangstersko« nemško. Ni res, da gre Tebi »za človeka v njegovem bistvu«, kajti Tebi gre dejansko za en imperializem proti drugemu. Prav praviš, da ne more človeštvo dalj časa služiti idejam, po katerih gre k uničenju in v propast, toda ta ideja, ki žene človeštvo v propad, je kapitalistični imperializem, ne pa samo njegova »lačna« nemška oblika!</p><p style="text-align:justify;" id="p-8380">Svetovna vojna je bila borba dveh imperialističnih blokov za novo porazdelitev sveta. Predstavniki protiimperialistične ideje so odklanjali in obsojali tak boj kot škodljiv za človeštvo, ki naj bi se uničevalo zaradi pohlepa monopolistov, pa naj vladajo ti v zahodnih demokracijah ali v osrednjih monarhijah, ampak naj bi vse pognalo k vragu. Ker imperialistična porazdelitev sveta ne more nikdar vseh imperialistov zadovoljiti zaradi neenakomernega razvoja posameznih imperialističnih sil, se mora človeštvo vedno znova uničevati, dokler ne odpravi imperializma. Ta protiimperialistična ideja je prodrla v eni od velikih držav, ki so se udeležile svetovne vojne, je postala realnost, se je utelesila v SZ. SZ je oporišče in izhodišče protiimperialistične ideje in je zato trn v peti svetovne imperialistične reakcije. Poleg lastne sile pa so SZ varovala tudi nasprotja med silami imperialističnega sveta, ki so onemogočala združitev teh sil v napadu nanjo. Osnovna smer zunanje politike SZ in zunanje politične orientacije slehernega protiimperialista je preprečenje takega napada nanjo, obramba njenega miru. Ali je to tako težko razumeti? Kakor vse kaže, Ti tega nočeš videti in razumeti! (To je prvo vprašanje, na katerega pričakujem odgovor, toda ne evaziven, ampak resničen odgovor, ki mora vsebovati tudi: da ali ne!) Interesantna je Tvoja ugotovitev: »Tudi Tvoja sodba o Monakovem je zapisana s čisto sovjetsko-ruskega zrelišča, kakor sploh vse Tvoje tretiranje zapadnih demokracij.« Predvsem presojava politiko SZ in jo morava razumeti z njenega stališča, če je sploh hočeva razumeti; pa tudi jaz vobče ne morem zreti z nobenega drugega zrelišča, ker stojim in hočem ostati na protiimperialističnem stališču za ves svet in za vse primere, medtem ko je Tvoje zrelišče – zrelišče zapadnih imperializmov. Kakor je meni vse prav, kar stori SZ v svojo obrambo pred imperialističnim napadom, tako je Tebi vse prav, kar store zahodni imperializmi v svojem boju zoper »gangsterski« nemški imperializem. Hier steh ich und kann nicht anders – dort stehst Du und kannst nicht anders! Res, pustiva »brezsilne« ideje »čiste« demokracije v oblakih, kjer so, toda zavedajva se oba, da sva se kritično in premišljeno odločila – Ti za idejo meščanske demokracije, utelešeno v angleškem in francoskem imperializmu, jaz pa za proletarsko demokracijo, utelešno v tistem kosu neimperialističnega sveta; Ti hočeš podpirati eno realno silo, jaz drugo, Ti veruješ v zahodne imperializme, jaz v SZ. Odkod potem Tvoja nadutost, da si le Ti »kritičen« in »samostojen« duh, jaz pa ne?! Odkod Tvoja oholost, da si Ti junak, ker ne potrebuješ SZ kot tiste »trdne točke, na kateri bi stal«, jaz pa slabič, ker – ne potrebujem zahodnega imperialističnega bloka, ki je Tebi »trdna točka« in »tisto najvišje«, kar si uzrl na tem svetu?! Ne, prijatelj, prav nobene prednosti nimaš zaradi tega, ker se nisi premaknil iz imperialističnega sveta, ker še živiš v lažnem ozračju wilsonizma, za čigar masko se skriva »vzorni« zahodni imperializem s svojo versajščino, ki jo imaš kot Slovenec res mnogo razlogov hvaliti! Ne, prav nobene prednosti nimaš zaradi tega, ker nekritično zreš na zahodni imperializem ter odklanjaš protiimperialistično stališče SZ! Kako naj Še debatiram s Teboj, če se ne odrečeš tej popolnoma neosnovani oholosti in nadutosti? Mislim, da ne bi bilo mogoče debate nadaljevati, kajti v njej vendar tehtava kritične argumente oba in ne samo Ti, oba imava svoje razloge za svoje teze in vere, kolikor hočeš imenovati moje pritiimperialistično stališče vero in mi dopustiti, da Tvoje proimperialistično stališče prav tako in z isto pravico imenujem. (To je drugo vprašanje, na katerega pričakujem odgovor in sicer vsekakor preklic in odstop s »piedestala« Tvoje – nekritične – »kritičnosti« ...)</p><p style="text-align:justify;" id="p-8381">Mislim, da Ti lahko pokažem tudi na skriti vir te Tvoje oholosti! Pred 23. avgustom sva bila zaveznika, Ti na »trdni skali« zahodnih demokracij, jaz na »trdni skali« SZ, proti hitlerizmu in vsemu, kar se je zbiralo okoli njegove osi in protikominternskega pakta. Ti nisi grmel zoper SZ, kakor so grmeli hitlerjevci in fašisti ter njihovi zavezniki angleški konservativci in francoski desničarji, ki so bili očarani zaradi odločnega nastopanja fašistov zoper sile, katere težijo k preobrazbi družbe. Hitlerizem je ogrožal zahodne imperializme, zlasti njihovo hegemonijo v Evropi (versajski red), nastopal pa je tudi kot voditelj boja svetovne reakcije proti SZ. V teh pogojih sta se strnili obramba SZ, to je obramba njenega miru, in obramba miru v ostali Evropi v eno, v obrambo kolektivne varnosti. Pri tej skupni zamišljeni obrambi je vsak od dveh zaveznikov branil nekaj drugega proti skupnemu sovražniku, zahodna imperializma (ZI) svojo imperialistično pozicijo v svetu, SZ pa svoj mir, a oboje je lahko obsegal pojem kolektivne varnosti. Če hočeš razumeti politiko SZ – in upam, da jo boš v bodoče hotel razumeti – moraš predvsem priznati ti različni izhodišči obeh partnerjev pri moskovskih pogajanjih. (To je tretje vprašanje ...) Pri politiki SZ med 1. 1934 do 1939 nikakor ni šlo za uničenje lačnega nemškega imperializma v prid sitemu anglofrancoskemu, ampak je šlo za preprečenje napada na SZ, ki bi ga izvedla s podporo zapadnih imperialističnih sil nemški in japonski imperializem. Šlo je za razbitje sovražnih sil, za zavarovanje nadaljnje nemotene graditve socializma, niti najmanj pa ni šlo za kake »simpatije« do zahodnih imperializmov, ki bi se opirale na to, da so »vzorni«, nikakor ni šlo za kako »vzgajanje« tega ali onega imperializma v smotru, da bi se »poboljšal« in postal »sprejemljivejši« za protiimperialistično svetovno silo. Ta sila ne more razločevati imperializmov po nobenem takem kriteriju in jih mora vse po vrsti načelno odklanjati, da si ohrani mir. Ti si priznal v odgovoru, da mora politika slabiti sovražnika, razdružiti sovražne sile, usmeriti udarec po najhujši nevarnosti itd. in izjavljaš, da s tega vidika ne grajaš politike SZ, toda priznal si to le v besedah, le na jeziku, kajti nikjer ni nobenih konsekvenc iz tega priznanja in iz te izjave! Praviš, da grajaš SZ zato, »ker vodi tako politiko na račun tistih narodov, ki ji niso sovražniki in ji niso bili nevarni«. Menda bi res rad iz trme preslepil svoj zdravi razum! Če je Nemčija taka, kakršna je bila in je, predložila SZ, da izstopa iz vrst tistih njenih sovražnikov, ki so zoper njo kovali mednarodno zaroto, in da hoče živeti z njo v miru, naj bi po Tvoji nesmiselni zablodi SZ take izjave ne sprejela v vednost in rekla Nemčiji: Ti spadaš v vrsto mojih sovražnikov, sporazumi se z njimi za napad name, ne pa z menoj za mirno sožitje! Tale Tvoj nasvet spada brez dvoma v vrsto gorostasnosti. (To je četrto vprašanje, na katero mi ne moreš ostati odgovora dolžan, in sicer ne odgovora evazivnega v obliki, da Te SZ ni in ne bo vprašala, kaj naj stori, ampak v obliki izjave, da SZ ni mogla tako ravnati, kakor si si mislil doslej Ti!) SZ je morala zavzeti v spremenjenem položaju drugo stališče, ki je ustrezalo novemu položaju in je tako stališče zavzela. Niti trohice resnosti ni v Tvojem čenčanju, da se je SZ »premislila« – kar tako »na slepo, tja v en dan« – in da se bom premislil tudi jaz, ko bo SZ spet »drugega mnenja«. Prijatelj, to niso otroški »špasi« in zato ne ravnaj z njimi po otročje! (To je peto vprašanje: Ali prekličeš svoje neresnosti o »menjavanju« mnenja in priznaš, kar vsakdo ve, da moraš v spremenjenem položaju spremeniti tudi svoje ravnanje, če sploh hočeš smotrno v življenju ravnati!) Tako neresno lahko pišeš samo zato, ker nočeš videti, da nisva imela Ti in jaz in da nista imela ZI in SZ nikdar skupnega izhodišča; to osnovno resnico Ti je zabrisala skladnost v nastopanju SZ in meščanskih demokratov v ZI proti fašizmu in nacionalsocializmu, za katero si Ti popolnoma neupravičeno domneval isto izhodišče. Jaz sem se pa te razlike dobro zavedal in zato nisem bil in nisem mogel biti prav nič presenečen nad dejstvom, da sta se SZ in ZI razšla v novem položaju, ki me je seveda presenetil, ker ga nisem videl vnaprej in ga tudi nisem mogel videti vnaprej. V tem Tvojem nerazumevanju pa tiči tisti – skriti vir Tvoje oholosti. Ti si nas predstavljaš kot pajace – avtomate; SZ reče: Zdaj gremo za mir z ZI! in pritisne na gumb – ona ne ve, zakaj in mi ne vemo, zakaj – pa gremo z ZI; nato SZ reče: Zdaj pa bomo živeli v miru z Nemčijo! in zopet pritisne na gumb ona ne ve zakaj in mi ne vemo zakaj – pa smo za mir z Nemčijo! Ne, prijateljček, stvar je popolnoma drugačna. SZ in mi smo vedeli in razumeli, zakaj je reševala svoj mir s politiko kolektivne varnosti in zakaj ga je v nadaljnji etapi rešila z mirovnim paktom z Nemčijo. Ne, mi nismo nič bolj na »gumbu« SZ, kakor si Ti »na gumbu« ZI; kakor ZI po Tvojem – neutemeljenem – mnenju rešujejo Slovenijo pred nemškim imperializmom, tako SZ po našem utemeljenem mnenju rešuje vse zatirane narode na svetu pred imperialistično sužnostjo, seveda rešuje ne trenutno, ampak v perspektivi svojih prizadevanj, napora in boja. Jaz se na Tvojo – imperialistično – nižino ne spustim, zahtevam pa od Tebe, da se ne delaš, kakor da gledaš v meni pajaca-avtomata, ki »nekritično« in brez svojih misli zagovarja SZ, ko bi v takem primeru pač z menoj ne polemiziral. Pričakujem od Tebe kot prijatelja, da izbrišeš vse sledove te oholosti, ki v stvarno debato ne spada in da obrneš svojo pozornost k stvarnim argumentom!</p><p style="text-align:justify;" id="p-8382">Da sem lahko prišel popolnoma na jasno o globini prepada med nama, si mi pomagal zlasti s tem, da si postavil svojo obsodbo politike SZ na dejansko osnovo svojega načelnega odklanjanja reda, ki je ustvarjen in se razvija v SZ, in načelnega odobravanja reda ZI. Kar Ti očitaš politiki SZ, se v bistvu skrči, kakor sem Te že zadnjič opozoril, na očitek, da ni prilagodila svoje politike politiki ZI, ki uživajo Tvojo vero, ker v njih vidiš pravo »demokracijo« itd. SZ je lahko vzporedila svojo politiko s politiko ZI, dokler je v danem položaju lahko na ta način razbijala blok svetovne reakcije zoper sebe, ona lahko vzporeja svojo politiko s politiko Nemčije v spremenjenem položaju, ko razbija blok svetovne reakcije z mirnim sožitjem z nemškim imperializmom, nikdar pa ne more prilagoditi svoje politike katerikoli grupaciji imperialističnih sil, kakor zahtevaš Ti, ki bi rad videl v SZ služkinjo ZI. In kakšne lepe perspektive ji odpiraš v primeru, da bi tako ravnala: »Pozicija pristašev njene ideje v zapadnih demokracijah bi se silno utrdila«. Kako globoka je Tvoja zmota, ko misliš, da si more SZ pridobivati simpatije med zakrknjenimi zahodnimi ali kakršnimikoli imperialisti in njihovimi občudovalci, med katere spadaš tudi Ti. SZ ne bo na ljubo nobenim imperialistom zapustila svojega načelnega protiimperialističnega stališča, kajti njej je samo do simpatij protiimperialističnega razreda in tistih vanj verujočih ljudi, ki čutijo in se zavedajo, da je preobrazba družbe na novih temeljih neobhodna za rešitev človeštva. Za take ljudi pa ne more nikdar biti izhodišče kako sebično oprijemanje za manjše zlo, za »boljši imperializem«, kakršen je npr. po Tvojem versajski sistem, ki je res »pravičnejši« od hitlerjevske nadvlade nad 30 milijoni Slovanov. Takim ljudem ni treba izbirati med »manjšim« zlom, ki ga Ti določaš s sebičnega vidika enega delca sveta, in med »večjim« zlom, ampak imamo tako oporišče, da se lahko odločimo kratko in malo za neimperialističen, torej pravičen red, za dobro proti zlu. Ni se nam treba boriti za tak »pravičnejši« red, s katerim lahko naš narod kupi prav takega vraga, kakor ga je s »pravičnejšim« versajskim redom; tako se godi ljudem, ki se obešajo »boljšemu« imperializmu za škrice in ki mislijo, da je »Wilson njihov papa« ...</p><p style="text-align:justify;" id="p-8383">Ti nikdar nisi gledal v ZI sovražnika in ne dovoliš – to je smešno – da bi SZ gledala v njih sovražnika; tega bi smela po Tvojem mnenju gledati samo v Nemčiji. Vse, kar ni v skladu s tem Tvojim smešnim »diktatom«, zate ne obstoji in si zato res videti kakor »mesečnik na zemlji«. Cisto nič se Te – mesečnika, kakršen si – ne tiče dejstvo, da je napravila Nemčija »vratolomen preokret«, ko je predložila SZ mirno sožitje in dala v obliki ustrezne razmejitve njenih državnih interesov in državnih interesov SZ jamstva za iskrenost volje k mirnemu sožitju. (To je šesto vprašanje, ali hočeš logiki in zdravemu razumu nakljub še naprej obravnavati obrat v politiki SZ brez zveze s primarnim momentom, ki je ta preobrat omogočil, ker je prinesel osnovno spremembo v mednarodni položaj, to je z »vratolomnim preokretom« Nemčije od avantgardne protisovjetske države v njeno miroljubno sosedo?) Prav tako pa si trdovratno slep tudi za realno ozadje monakovske politike pa poljske politike, ki se je leta in leta s privoljenjem ZI bratila z Nemčijo zoper SZ. Ker angleške politike kratko in malo ne poznaš, pišeš: »Pod vplivom današnje propagande SZ, ki ima z Anglijo svoje posebne račune, a v Aziji, ne v Evropi, ali pod vplivom ne vem česa, govoriš ... tako, kakor da je angleški imperializem še nevarnejši od nemškega.« Res je s Tvojega majčkenega vidika angleški imperializem lahko čisto bel, ker nas Slovence v vsej zgodovini nikoli ni skušal podjarmiti, toda z vidika SZ in protiimperialističnega boja v svetovnem merilu je angleški imperializem v zadnjih letih pravi pobeljeni grob. V dobi, ko je bil nemški imperializem še na tleh in tako rekoč »oškopljen« po porazu l. 1918., je bil center mednarodne reakcije v boju proti SZ pri angleških konservativcih. V novem položaju po 1. 1933 sta bili v angleškem Foreign officeu dve struji: ena je bila za »splendid isolation«, to se pravi, Anglija naj se čim manj vtika v evropske zadeve in naj se niti s Francijo ne veže trdneje, da se ne zameri Nemčiji; druga je bila za trdno zvezo s Francijo, ki pa naj prepusti Nemčiji svoje vzhodnoevropske vazale zato, da se spravi po tezah Hitlerjevega »Mein Kampf« v boj zoper SZ. Le-ta bi se spoprijela hkrati na Daljnem vzhodu z Japonsko. Taka vojna bi oslabila vse tri najhujše »konkurente« in na njen račun bi si angleški imperij podaljšal brezskrbno življenje. Ali se bodo morda pred tem čednim računom, ki ga je Anglija izvajala, seveda z vsemi krinkami, Tvoji abstraktni in zato brezpomembni kriteriji »resnica, pravica in svoboda« prav tako pokrili, kakor so se pred obstojem angleškega imperija. (To je <span style="font-style:italic" itemprop="hi">sedmo</span> vprašanje, ki se mu pa ne smeš izogniti z izjavo, da tega ne verjameš! Če si tako naiven, da vidiš v Angliji pravega angela miru, ki nesebično skrbi za »resnico, pravico in svobodo« na svetu, ne pa za obstoj svojega imperija tako, kakor je v svoji zgodovini vedno skrbela, namreč z izigravanjem drugih proti drugim, potem pa se res ne izplača pri Tebi nobena beseda o svetovni politiki ... Nikakor Ti ne morem dopustiti, da bi si tu opral roke kot Pilat in še nadalje brez skrupulov govoril o angleški »demokraciji« kot najboljši in kazal na njen ponos: kako spoštuje »svobodo posameznika«. Ta svoboda ni vredna počenega groša v primeri s svobodo razvoja vsega človeštva v dejansko demokracijo, v socializem in v dejansko enakopravnost narodov!) Na to angleško politiko se je končnoveljavno privezala Francija z monakovsko politiko. V Monakovem je padla versajska Češkoslovaška, ki je bila trdnjava zoper Nemčijo, ne zoper SZ, kakor versajska Poljska, Romunija, baltske državice (vse skupaj so predstavljale karantenski pas okrog SZ). Ti si strahovit naivnež, ko si razlagaš izdajstvo ZI nad Češkoslovaško »čisto psihološko«, češ da sta se zapadni velesili enostavno (!) ustrašili (!), ko je dejansko šlo za protisovjetsko delo, kar je prišlo do izraza v vsem časopisju ZI! Monakovska politika je doživela krah, ko Nemčija ni šla proti SZ, ampak proti Poljski kot oporišču ZI! Ko meniš, da bi moral jaz zaradi tega, ker sta šla ZI v vojno zaradi Poljske, »popraviti« svoje »monakovsko mnenje« o njih, izpričuješ popolno nerazumevanje moje ocene politike ZI. Kakor ne vidiš bistva monakovske politike, ki je doživela končnoveljavni krah 25. avgusta, tako ne vidiš bistva protikominternskega pakta, ki je v prav tistem trenutku skrahiral in ki je bil po svoji objektivni vlogi izsiljevalni pakt za koncesije od ZI; le-ti so bili pripravljeni nuditi koncesije in pomoč za smotre antikominterncev (Španija, Češka, Kitajska). Ti rajši sodiš vse po videzu kakor po objektivnem pomenu in Ti tudi moskovska pogajanja niso odprla oči; nočeš videti, da ZI niso hoteli dati nobenih jamstev SZ zato, ker so hoteli obrniti stvari po monakovski črti, po črti napada na SZ. Zato, prijatelj, je oznamenovanje ZI kot »pripravljalcev in zažigalcev vojne« popolnoma utemeljeno in pravično! Smoter vse politike SZ je ohranitev miru, ona noče vojne z nobeno imperialistično silo, ampak hoče v vsakem mednarodnem položaju najustrezneje zavarovati svoj mir in obstoj. Ti ji kratko in malo odrekaš pravico, da bi ji smel biti njen zunanji mir najvišji smoter! Ti praviš npr. »Pakt je omogočil Nemčiji vojno odločitev in napad na Poljsko«, nočeš pa reči, da je omogočil in utrdil mir SZ, kar je neprimerno važnejše za SZ. (To je <span style="font-style:italic" itemprop="hi">osmo</span> vprašanje, ki moraš nanj dati jasen odgovor, če hočeš sam priti na čisto in se uživeti v politiko SZ! Potem ne boš vpraševal več: »Čemu je morala storiti to prav SZ!?«) Ti bi bil zadovoljen s SZ le, če bi šla v vojni pohod proti Nemčiji v korist in prid ZI. Ponavljam očitek, ki si se mu nelepo izognil s praznim duhovičenjem, da je Tebi SZ »nitko i ništa«, samo statist ali hlapec, ki bi hodil za ZI v žerjavico po kostanj, ki naj bi reševal ZI in ostanke versajskega sistema pred nemško agresijo, in očitek, da Tebi skrb SZ za lastni mir in obstoj sploh ni opravičena! Oglej si s tega vidika svoje imenitne nasvete politiki SZ! V času Monakova, ko sta ZI podarila Nemčiji Češkoslovaško zato, da jo spravita na vzhod, nad Ukrajino, in ko je bila Poljska na razpolago Nemčiji kot zaveznica v takem pohodu, naj bi bila po Tvojem SZ »učinkovito pritisnila« na Poljsko, to se pravi šla kot vol v klavnico, ki ji jo je cinično pripravljal angleški imperializem, češ naj se ti manjvredni narodi pokoljejo in oslabijo v njegov prid, naj bi bila zavrgla tisto, kar ji je najdragocenejše, to je <span style="font-style:italic" itemprop="hi">mir!</span> Ne, prijatelj, SZ ni in ne bo hodila v žerjavico po kostanj za ZI in jaz to po popolnoma »svobodni« odločitvi in po najkritičnejši presoji pričakujem od nje ... Ni me prevarila, ohranila je svoj mir, dosegla je smoter svoje politike, razbila je imperialistični blok proti sebi, ko ji je Nemčija ponudila mirno sožitje. SZ ji je udarila v roko prav tako, kakor bi bila udarila v roke Angliji za vzhodni pakt nekaj let prej ... Ti praviš, da tega iz nekih »moralnih« pomislekov ne bi bila smela storiti, ampak da bi morala počakati »resnični poraz poljske armade« ter si od Nemcev in ne od Poljakov vzeti belorusko in ukrajinsko ozemlje; Tebi – kot angleškemu »moralistu« – seveda ni mir SZ nobena dobrina, kajti njen usodni poklic naj bi menda bil, izkrvaveti v večno čast in slavo angleškega imperija, in s krvavimi žrtvami naj bi si priborila nekaj, kar je lahko dobila s pametno in pravilno politiko, ki je nočeš razumeti, brez vojne in skoraj brez slehernega prelivanja krvi. (To je <span style="font-style:italic" itemprop="hi">deveto</span> vprašanje: Ali je SZ mogla voditi tako bedasto politiko, ki bi jo bila pahnila v vojno, katera ji ni prav nič potrebna, in ki bi jo prisilila, da z žrtvami dobi nekaj, kar je lahko dobila brez žrtev?) Ker SZ noče v vojno, v kakršno bi jo rad spravil Ti v prid ZI in v njeno škodo, si iščeš problematičnega zadovoljstva v zatrjevanju, da je pač slabotna ... Njena mirovna politika, njena aktivna volja, ne se dati spraviti v nobeno vojno, ti je knjiga s sedmerimi pečati. Na vsak način bi jo rad spravil v vojno, še svoj dodatek končuješ takole: »Ako bi to osvajanje raznih pozicij v Baltiku pomenilo samo pripravo za spopad s Hitlerjevo Nemčijo, bi vsaj na to mogel gledati z neko relativno zadovoljnostjo, priznanjem ...« Ne, prijatelj, SZ si je vzela strateške pozicije v Baltiku zaradi utrditve in zavarovanja svojega miru, zato, da je napad nanjo težji in da si bo napadalec bolje premislil, ne pa zato, da bi se vrgla v vojno uničevanje!</p><p style="text-align:justify;" id="p-8384">SZ je torej predvsem utrdila svoj mir, ki ga je ogrožala svetovna reakcija na čelu z monakovci, temi sleparji »mirovnega bloka«, ki je bil dejansko vojni blok proti SZ. Pridobila pa je še nekaj: izgubila je karantenski pas, v katerega jo je uklenil versajski red! Pota Tvojih misli so tako čudna, da menda misliš, da bi ga bila morala braniti in odbraniti, nato pa javiti Londonu: Pokorno javljam, nalog sem izvršila, v vzhodni Evropi je versajski red zopet obnovljen, poljska polkovniška vlada se lahko vrne ... Ne, prijatelj! Poljski narod bo vstal k svobodnemu življenju kakor vsi od imperializma poteptani narodi, toda ne z močjo ZI, ki bi obnovili le versajsko Poljsko, ne pa osvobodili Poljake! Samo to izključuje SZ v svoji skupni izjavi z Nemčijo! In to Ti imenuješ »skupno obrambo plena proti vsakemu tretjemu«; da, proti ZI, ki nimata tam prav nič iskati, toda o kakšnem »plenu« govoriš na račun SZ? Če pa ti misliš, da bi se morala SZ nahajati v permanentnem vojnem stanju z imperialističnim svetom zato, ker ta zatira narode, potem bi bila SZ prav tako sokriva angleškega zatiranja Indijcev, kakor je nemškega zatiranja Poljakov! Ne, njen mir je dragocenejši z občečloveškega vidika – in le tak vidik je dopusten! – kakor pa zasužnjenost poedinega naroda in večine človeštva, kajti proces osvoboditve iz imperialističnega reda se je šele dobro znašel in bo hodil svojo krivuljavo pot, ne pa ravno pot osvobajanja z mečem, katerega pristaš si Ti vsaj v primeru Poljakov ... Že zadnjič sem Ti zapisal, da SZ ni bila sokriva na tem, da je Poljska narodno zatirala Ukrajince, ker je živela s Poljsko v miru, in SZ je prav tako malo sokriva na tem, da so Nemci podjarmili Poljake, kajti višja vrednota je mir SZ kot jamstva za zmago protiimperialistične ideje in torej za osvoboditev vseh zatiranih narodov. Dejstvo, da so Nemci podjarmili Poljake, ne more torej biti prav noben argument proti pravilnosti mirovne politike SZ prav tako, kakor dejstvo, »da je bila v tesnem sodelovanju italijanskega fašizma z nemškim nacionalsocializmom neka varnost pred nemško zasedbo slovenske zemlje«, ni moglo biti noben argument za pravilnost vojne politike osi. Seveda, Ti kljub svoji »pravici, resnici in svobodi« nimaš občečloveškega kriterija, ampak poznaš same sebične kriterije ...</p><p style="text-align:justify;" id="p-8385">Kakor nisi videl in ne vidiš v težnji za mirom os zunanje politike SZ, tako ji skladno s tem nerazumevanjem odrekaš pozicijo nevtralnosti v spopadu dveh imperializmov; praviš, da »stoji dejansko na strani Hitlerjeve Nemčije proti Franciji in Angliji«. Tako trobiš v isti rog z angleškimi konservativci, francoskimi desničarji in našimi klerikalci, ki so bili s Hitlerjevo Nemčijo toliko časa v bistvu zadovoljni, dokler so mislili, da se bo ta »gangster« spustil nad SZ. Ne gre Ti v glavo, da lahko SZ živi v mirnem sožitju s Hitlerjevo Nemčijo, kakor je živela v mirnem sožitju s Pilsudskega Poljsko, da, da živi v boljšem sožitju z Nemčijo, kakor je živela s Poljsko. Ne pomisliš pa na razliko: Poljska je bila v vrsti njenih aktivnih sovragov, Nemčija je za neki čas izločena iz te vrste. Kaj več kakor diplomatsko podporo, ki je ne obvezuje k nobenemu dejanju, katero ne bi bilo v skladu z njeno nevtralnostjo, pa SZ vobče še ni nudila Nemčiji. Ti si zašel v neko vročico in si slikaš strahove na steno ...</p><p style="text-align:justify;" id="p-8386">Zdi se mi, da sem izčrpal kompleks vprašanj z mednarodnega področja, o katerem sem mislil pisati. Eno vprašanje, to je vprašanje samoodločbe narodov po Tvojem in po mojem pojmovanju, si pridržujem za zaključek. Prej bi rad pripomnil še to in ono k posameznim Tvojim odgovorom, s čimer bi gornjo razlago še podprl.</p><p style="text-align:justify;" id="p-8387">Ne vem, kakšen kapital bi rad skoval iz okolnosti, da je bil moskovski pakt zame prav tako kakor zate in za ves svet, presenečenje. Kako naj bi za božjo voljo mogel jaz vnaprej računati na »vratolomni preokret« nemške politike, ki je ustvaril novi položaj?! Vsak obrat v svetovnopolitičnem položaju je lahko presenečenje, ker je nepričakovan, ker nanj vnaprej nisi računal. Toda, prijatelj, Tvoj sklep, da bi moral jaz ali kdor koli neki obrat in njemu ustrezno ravnanje obsojati samo zato, ker ga ni pričakoval in je bil presenečen, pa očitno presega meje zdravega razuma. Jaz kratko in malo ne morem razumeti, kako prideš do takih »argumentacij«. Če si se Ti zarotil, da ostaneš pri wilsonizmu, pa naj se zgodi na svetu kar koli, Bog s Teboj, toda jaz se nisem zarotil, da ne bom odobraval nobenega potrebnega obrata v novem položaju zato, ker bi me ta novi položaj presenetil. Ti si res, če prav opažam, po svoji miselnosti, metodi in teoriji prav malo pripravljen na vsakovrstna presenečenja, ki pa jih kljub temu doživljaš, čeprav si se usmeril v drugačen – nerealen svet – kjer so stvari vedno na istem mestu in v istih odnosih in kjer Ti ni treba v spremenjenih okoliščinah zavzemati drugega stališča. To je pa le dokaz zoper ustreznost Tvoje metode pri razumevanju resničnega družbenega razvoja, ki ne pozna nobenih absolutnih vrednot, ampak le konkretne vrednote, kakor npr. vrednote meščanske demokracije v boju proti fevdalno-absolutističnemu redu, vrednote proletarske demokracije v boju proti meščansko-kapitalističnemu redu. – Iz presenečenja torej sploh nikdar ne moreš na stvar prav nič sklepati, saj se v našem primeru prepirava ravno zato, ker je bilo moskovsko presenečenje zame prijetno, zate pa neprijetno zaradi popolnoma različnih in nasprotnih izhodišč, kakor sem zgoraj obširno razložil.</p><p style="text-align:justify;" id="p-8388">Prav tako neumestno in neupravičeno je Tvoje žongliranje z raznimi napovedmi in prognozami, ki se niso obnesle. Saj se ne gremo preroke in vsakdo od nas sodi na osnovi zelo bornega gradiva in »izkušenj« ter nikdar ne more upoštevati vseh važnih okolnosti, pa tudi tisti, ki imajo najpopolnejše gradivo na razpolago in so strokovnjaki v mednarodni politiki, ne morejo imeti vselej pravilnih napovedi za naprej, ker mnogo dejanj zavisi od nepreračunljivih odločitev. In iz tistih zgrešenih napovedi vendar ne moreš prav nič sklepati na stvar! Če sem npr. jaz mislil, da vojne ne bo, to vendar ne pomeni, da bi jaz le s tem pogojem odobraval politiko, s katero je SZ rešila svoj mir, kajti jaz se dobro zavedam, da imperializma ni mogoče »popraviti«, ampak ga je treba odpraviti. Če sem Ti dejal, da ne pričakujem »tesnejšega sodelovanja Nemčije in SZ«, pa se je ta napoved doslej v polni meri uresničila, z drugimi besedami, pod »tesnejšim sodelovanjem« nisem mislil na to, kar se je doslej zgodilo (o možnosti vojaške zveze sem Ti zadnjič razložil svoj načelni kriterij). Iz tega, kar Ti je N. izjavil glede prestanka okupacije Češke, vendar ne boš sklepal, da bi moral N. obsojati politiko SZ, ker se tista skrajno malo verjetna vest ni potrdila. Prijatelj, Ti si skrajno nestvaren, če pišeš, da iz takih napovedi »sklepaš«, da smo od SZ pričakovali »nečesa drugega, kakor pa se je potem zgodilo«. Ta Tvoj zaključek je iz trte izvit in ni nič drugega kakor neupravičeno pripisovanje Tvojih lastnih pričakovanj na naš račun! Pravega predvidevanja bodočih dogodkov si vobče ne moreš lastiti, ker mu znanost ni dorasla; treba se je zadovoljiti z verjetnimi perspektivami, za kar pa je potrebno gradivo, ki nam ni na razpolago. Nekaj drugega je predvidevanje obče smeri družbenega razvoja, ki si jo marksizem lasti in po pravici, kakor je dokazal ves razvoj, od kar je Marx razvil svojo teorijo. Pa to bi spadalo v debato o marksizmu ... Na drugem mestu govoričiš brez konkretnih navedb, da »se urezujemo v svojih prognozah« in da nam marksistom nepredvideni momenti »kvarijo račune«. Če prav vidim, na kaj se to nanaša. Te moram opozoriti, da ne zamenjuj teženj in želja s prognozami. Po naših željah marsikaj ni šlo, ker se je izkazalo, da odnos moči ni bil nam v prid, da je bila reakcija močnejša, kakor smo želeli. Odnos moči v trenutkem odseku razvoja vendar ni noben dokaz proti tendenci družbenega razvoja! Pa to zopet spada v debato o marksizmu, ki ga Ti žal poznaš le malo več kot nič ...</p><p style="text-align:justify;" id="p-8389">SZ je ubranila svoj mir in od nje po vsem tem, kar je govorila v zunanjepolitičnem pogledu vseh 22 let od svojega obstoja in kar čutim kot njen interes, nič drugega pričakovati nisem mogel in tudi nisem pričakoval. S tem seveda ne mislim reči, da izključujem položaj, ko bi morala braniti svoj obstoj ali obstoj kakega drugega revolucionarnega naroda tudi z orožjem. (Človek se mora proti Tebi zavarovati od vseh strani, da iz njegovih misli ne bi izvedel čisto krivega zaključka.) Zunanja politika SZ ne more težiti za ničemer drugim kakor za preprečenjem skupnega napada imperialističnega sveta. To je najhujša mogoča nevarnost za socializem, ki se gradi, ker je v takem napadu možnost, da bi uničil plodove ruske revolucije in obnovil v sedanji SZ kapitalizem. Toda če bi npr. imperializem uničil »trdno skalo« protiimperialistične ideje, kar je po mojem pričakovanju izključeno zaradi njene notranje moči, zaradi ustrezne zunanje mirovne politike, ki se okorišča z notranjimi nasprotstvi v imperialističnem svetu, in zaradi simpatij, ki jih uživa v delovnem ljudstvu vseh narodov na svetu in zlasti tudi pri zatiranih narodih, če bi se torej to čudo zgodilo, bi vendar imperialistični svet še nadalje propadal, zasužnjeval, se bil za porazdelitev sveta in bi prišlo do nove »trdne skale« protiimperialistične ideje. In jaz, dragi Ude, bi bil dalje zagovornik protiimperialistične ideje, zvest in »naiven«, če ravno hočeš, med Slovenci, ki so mi najbližji, ker je nekaj njihovega skupnega v meni. V kakšnem nasprotju naj bi bilo in sploh more biti moje protiimperialistično stališče s slovenstvom, na kar namiguješ, mi je popolnoma neumljivo. (To je pa <span style="font-style:italic" itemprop="hi">deseto</span> vprašanje, ki se mu ne smeš izmakniti.) Nič kaj jasno in razumljivo ne poveš, kaj pogrešaš pri mojem slovenstvu. Mislim pa, da ne bova prišla do ničesar drugega, če greva temu Tvojemu »pogrešanju« do dna, kakor do tega, da pogrešaš pri meni svojo samoslovensko sebičnost, ki sem Ti jo zgoraj razčlenil, ki Te odvaja od tiste občečloveške protiimperialistične ideje, ki je vsebovana v cvetovih slovenske kulture. Ne, Ude, ta kultura nima v sebi tiste kramarske duše, ki iz Tebe govori v besedah: »Jaz pa mislim, da drugi narodi že znajo sami zase skrbeti in da je naša dolžnost skrbeti predvsem zase.« Tudi jaz sem normalnega mnenja, da moramo Slovenci skrbeti predvsem zase, toda edinole v skladu z vsečloveško protiimperialistično mislijo, v skladu z družbenim napredkom. Ti se razlikuješ od mene v tem, da Ti za to skladnost ni prav nič mar, pač pa za reakcionarno skladnost z angleškim imperializmom, ki Te lahko zapelje v lepo družbo italijanskega in španskega fašizma ... Kako nesposoben si Ti, da bi zastavljal vprašanja neimperialistično, dokazujejo tista Tvoja izvajanja, kjer naklanjaš hvaležnost »vsakomur, ki našo usodo jemlje tudi v svoje roke« in kjer pripominjaš: »Mislim pa, da SZ naša usoda kaj malo skrbi.« Imperialističnega pokrovitelja, kakršnega je imela reakcionarna Poljska, si pripravljen z odprtimi rokami sprejeti in mu zaupati ter se mu žrtvovati iz hvaležnosti (»neuklonljiv Slovenec«!), SZ Ti pa smrdi, ker od njene politike vendarle toliko razumeš, da je enako naklonjena vsem teptanim narodom, da je njena skrb za njihovo usodo načelna. Le imperialisti poznajo narode miljenčke, med katere pa Slovenci še nismo spadali ... SZ nima nobenih imperialističnih interesov in zato tudi ne more po njih razločevati narode v privilegirane in zapostavljene, pač pa je in bo razločevala med narodi, ki so iz sebe razvili veliko protiimperialistično silo in tako pospešujejo razvoj človeštva v odrešilno – iz pekla imperializma namreč – smer, in narodi, ki so praktično malo ali nič storili za družbeni napredek. Če nastopi boj med naprednimi in reakcionarnimi narodi, boj, ki zgodovinsko ni izključen, bo tudi Tvoj narod nekje moral stati. Ali pa Ti skrbiš za to, da bo njegovo mesto na pravi strani? Ne, Ude, s svojo kampanjo proti SZ skrbiš nasprotno za to, da bi stal na strani reakcije!</p><p style="text-align:justify;" id="p-8390">Tako sem se približal tistemu vprašanju, ki sem si ga prihranil za zaključek. Poleg drugih krivičnih očitkov na račun mehaničnega gledanja na »duhovna dejstva«, torej gledanja, zoper katero se z vso silo borimo, o čemer pa Ti nisi menda nič slišal, je tudi ta, da mi npr. z »brezbrižnostjo« in »omalovaževanjem« prehajamo preko »duhovnega dejstva« rasne teorije nemškega imperializma, njegove »politične brutalnosti in militarizma, kakor ni enakega v zgodovini drugega naroda, zlasti pa ne angleškega«. Ne, Ude, mi se prav tako zanimamo za taka »duhovna dejstva«, toda ne ostajamo na površju kakor Ti, ampak se poglabljamo v izvire takih dejstev. Ali si si Ti sploh kdaj zastavil vprašanje, od kod te oblike nemškega imperializma? Ali si kdaj razmišljal o zgodovinskih prednostih zahodnih velikih narodov in o težavah, ki jih je imel nemški imperializem, da jih je dohitel po svojih zgodovinskih nesrečah v svojem srednjeevropskem kotlu, ali si zvezal manjvrednostni kompleks nemškega imperializma s temi težavami? Gotovo ne, kajti za Te je že poedini Nemec kar dedno obremenjen z občutkom večvrednosti do Slovanov. Ti si torej le obrnjeni hitlerjevec! Kakor hitlerizem pozitivno gradi na tem občutku večvrednosti, ki ga je nemški imperializem zasidral močno v nemško inteligenco in meščanstvo, tako Ti negativno gradiš na njem, meniš, da so Nemci nekaki nepoboljšljivi imperialisti in da jih je torej treba stisniti z novim Versajem ... Ti si imperialist proti nemštvu, Tvoje absolutne vrednote »resnica, pravica in svoboda« se tudi tu poskrijejo ... Jaz pa verujem prav tako v protiimperialistično Nemčijo, kakor v Italijo, Francijo in Rusijo itd. Taka protiimperialistična Nemčija pa, vidiš, ne bi dovoljevala izpovedovanja protičloveške misli o večvrednosti katerega koli naroda in bi kaznovala vsako ravnanje v smislu take misli. Ali niso Velikorusi, gospodujoči narod, prav tako gledali z viška na neruske narode in kaj je od tega ostalo? Prav nič!</p><p style="text-align:justify;" id="p-8391">Ti bi bil, kakor praviš, pripravljen pozdraviti tako nacionalboljševiško Nemčijo, ki bi seveda morala dati takoj svobodo potlačenim Cehom, Poljakom itd. Ali pa boš to svojo pripravljenost umaknil, če Te opozorim, da bodo vsi ti narodi dobili svojo narodno svobodo, ne pa imperialistične svobode, da bi se na njihovih tleh zbirale protirevolucionarne armade iz šlahčičev in prirepnikov šlahte, iz birokracije in polkovnikovščine, iz meščanstva in njegovih sebičnih nacionalistov, armade, ki bi palile in morile tako, kakor so to delale bele garde in prav tako kakor te v znamenju frankoangleške »demokracije« in z njeno podporo? (To je <span style="font-style:italic" itemprop="hi">enajsto</span> vprašanje ...) Ti kot dosledni sebični nacionalist namreč nisi pristaš samoodločbe narodov v skladu z družbenim napredkom v smislu razširitve protiimperialističnega dela sveta, ampak si pristaš odcepitve vsakega naroda od drugega in ostajanja v imperialističnem kaosu. O tem priča Tvoja izjava o »silno dvomljivi vrednosti« pravice samoodločbe do odcepitve narodov v SZ; kot imeniten zgodovinar »sklepaš« iz dejstva, da so se zahodni narodi bivše Rusije odcepili ob revoluciji, da so to storili, ker so bili kulturno višje razviti; o tem, da je baltske države zasedla nemška armada, da je zatrla zmagovito proletarsko revolucijo na Finskem nemška armada, da je tudi Poljska bila izločena iz očiščenja po socialistični revoluciji zaradi zasedbe po nemški armadi, menda nočeš prav nič slišati ... Ti si za imperialistično pojmovanje samoodločbe narodov, za njihovo medsebojno ločitev, jaz sem za protiimperialistično ali proletarsko pojmovanje samoodločbe narodov, to je za njihovo federativno strnitev in sicer za tesno federacijo, ki združuje njihove sile, gospodarske in vojaške, za dosego skupnega smotra, za obrambo pred imperializmom in za dograditev socialističnega gospodarstva ob popolni enakosti vseh narodov, ob najizdatnejšem podpiranju vseh narodnih kultur, predvsem manj razvitih, da se doseže dejanska narodna enakopravnost, ne zgolj pravna, formalna. Že Te vidim v strahu za »zapadnoevropsko priznavanje avtonomnosti snovanja vsakega naroda«, ki je pa objektivno le strah pred propadom meščanskega reda! Odkrito povej, da Ti gre za meščanski red, in ne slepomiši, da »se ne more ista občečloveška ideja na enak način, v enaki obliki in istočasno realizirati« pri vseh narodih, ko nihče ne trdi, da se mora »na enak način, v enaki obliki in istočasno«, ali pa, da narod kot »kulturna individualnost ne prenese, da bi mu kdo vsiljeval svoj način in svoj tempo gibanja in realiziranja neke ideje«! Poglej stvar konkretno: Družbena preobrazba pri vsakem narodu mora priti iz notranjih sil vsakega naroda in ne sme biti vsiljena od zunaj. Toda pri vseh razvitejših narodih imaš notranje sile, ki si prizadevajo, doseči in izvesti to družbeno preobrazbo, in kakor njihovi nasprotniki, domača reakcija v narodu, uživa vso podporo svetovne reakcije, ima prav tako pravico do podpore tudi preobrazbena sila. In pri revolucionarnem dogajanju na ozemlju več narodov hkrati je ta pomoč odločilna za uspeh celotnega gibanja (spomni se, da so velikoruski carski generali imeli izhodišča za svoje akcije v neruskih deželah, kar razloži tudi deloma njihovo slabotnost). Samoodločba sama zase ali samoodločba v imperialističnem smislu ali odcepitev je v takem primeru reakcija, obnovitev imperializma, pravilna je samo samoodločba v proletarskem smislu, ki je podrejena boju za novi red. Dvomim, da se Ti s svojimi togimi pojmi lahko pravilno znajdeš v taki situaciji – pri tem seveda odmišljam možnost, da bi zavestno nastopil za reakcionarno meščanstvo zoper ljudstvo, možnost, ki po dosedanjem poteku najine debate ni prav nič izključena, da, celo verjetnejša ... Saj Ti jokaš, ker so baltske države izgubile »svobodo«, služiti kot odskočna deska za imperialističen napad na SZ, in vidiš v tem okrnitev načela samoodločbe narodov, hkrati pa se »čudiš«, kako je SZ rešpektirala načelo samoodločbe, ko je obljubila baltskim državam nedotakljivost meščanskega gospodarstva in socialnega reda, češ kako more to, če ji ne gre »predvsem za čisto nacionalne imperialistične cilje«. Saj ni posegla v te države kot pomočnik kakega preobrazbenega socialnega gibanja in se zato mora ravnati po načelu, da revolucije nikdar ne morejo delati tuji okupatorji, kakor so zmotno mislili francoski meščani v svoji revoluciji. O tem pač ne more biti dvoma, da bo v prid socialnemu napredku v teh državah ta okolnost, da so prišle izpod zunanjepolitične kontrole in nadzorstva imperialističnega sveta ... Če pregledam vse Tvoje izjave o mednarodnem redu na svetu, vidim, da je za Tebe svetovna federacija nemogoča, iz istega razloga, češ da ni mogoče iz istega centra vladati svet, pa je prejkone nemogoča tudi evropska federacija, kajti ni razloga, da bi se ustavila na umetnih geografskih mejah Evrope, vidim, da Te SZ, ki je federacija enakopravnih narodov (saj vendar veš kaj o drugem domu sovjetskega parlamenta, ki se imenuje narodnostni svet!), ne zadovoljuje, ker se narodi od nje ne odcepljajo (!!), ker jo vodijo predvsem Velikorusi (zakaj za božjo voljo pa bi jo morali voditi predvsem Malorusi ali Belorusi??); pristavil si še, da jo vodijo »po svojih interesih«, ne da bi pomislil, v čem naj se pri takem sestavu federacije, ki jo jaz imenujem »zvezo svobodnih narodov«, interesi Velikorusov razlikujejo od interesov drugih federiranih narodov, namreč v ničemer. Če že moram napraviti tu zaključek, moram reči, da si Ti prav zaskrbljen imperialist, ki sploh ne vidiš možnosti, da bi se spravili interesi narodov v sklad, ne vidiš možnosti neimperialističnega sveta. Kamor koli greva, povsod isti globoki prepad med nama ... »Človek je k slabemu nagnjen«, modro praviš, a jaz to konkretiziram v obtožbo, da si Ti k imperializmu – neozdravljivo? – nagnjen in torej, če sem Te prav razumel in raztolmačil Tvoje ideje, za katere si se prav tako »svobodno« odločil, kakor jaz za moje, in če pri njih vztrajaš tudi sedaj, ko jih vidiš brez maske večnih vrednot, potem je pač jasno, da si stojiva drug proti drugemu kot neizprosna idejna nasprotnika ... Zato pa seveda ni treba, da bi si osebno drug drugemu kaj hudega želela! Veselilo bi me, če bi mi dal na mojih enajst vprašanj, v katerih je konkretno bistvo najinih razlik nekako zgoščeno, stvaren odgovor, to je tak odgovor, ki zadeva v bistvo stvari, ki je po obliki lahko oster, magari ostrejši, kakor je tale moj, toda odgovor, ki priča, da si se uživel v moje stališče toliko, kakor jaz v Tvoje, in ki vsebuje stvarne razloge bodisi za bodisi proti, tako da končno oznamenjujeva stališči, na katerih stojiva in hočeva ostati. Res »menda ne bova pošiljala drug drugemu traktatov o zgrešenosti najinih svetovnih nazorov«, pa ne zaradi truda, s katerim sva se do njih dokopala, ampak zaradi tega, ker bi bila to očitno brezplodna potrata truda in časa!</p><p style="text-align:justify;" id="p-8392">Sv. Lenart, 24. 10. 1939.</p><p style="text-align:justify;" id="p-8393">Dragi Kermauner!</p><p style="text-align:justify;" id="p-8394">Površno sem pregledal Tvoje pismo z dne 22. 10. 1939. Prav imaš, da skoro nima nobenega smisla več, da bi še debatirala. Dočim se namreč jaz resnično trudim uživeti se v Tvojo miselnost in Tvoje argumente ter priznati, kar je priznati mogoče, ne vidim v Tvojem odgovoru niti najmanjšega enakega truda.</p><p style="text-align:justify;" id="p-8395">Kljub temu pa Ti bom odgovoril tudi še na to pismo. Na ta odgovor boš moral le nekaj časa počakati, ker me bo v prihodnjih dneh delo v pisarni precej zamotilo in ker hočem biti tudi v tem odgovoru kar mogoče temeljit. Zavedam se tudi, da od rezultata te debate v veliki meri zavisi formiranje tretjega tabora v Sloveniji.</p><p style="text-align:justify;" id="p-8396">Bodi zdrav!</p><p style="text-align:justify;" id="p-8397">Ude</p><p style="text-align:justify;" id="p-8398">Ljubljana, 27. X. 39</p><p style="text-align:justify;" id="p-8399">Dragi Ude!</p><p style="text-align:justify;" id="p-8400">Odločno ugovarjam Tvojemu neopravičenemu očitku, da se ne trudim, »uživeti se v Tvojo miselnost in Tvoje argumente«, in prav tako tudi Tvoji neopravičeni samohvali, da se Ti resno trudiš, uživeti se v mojo miselnost in moje argumente … Ne slepi samega sebe s takimi izjavami, ki so postavljene res na slepo, na prazno, brez osnove! Menda se vendar ne misliš namenoma oslepiti, da bi se lahko lagodno ognil bistvenemu vprašanju, ki sedaj med nama stoji odprto: kam Tvoja miselnost objektivno vodi, kaj objektivno, to je v današnjem boju med svetovnimi idejami in silami, pomeni?!</p><p style="text-align:justify;" id="p-8401">Kako se Ti trudiš, uživeti se v mojo miselnost in argumente, je razvidno iz naslednjih Tvojih prijemov v dosedanji najini debati:</p><p style="text-align:justify;" id="p-8402">1. Tvoja zloraba pojma »presenečenje«, ki sem Ti jo v pismu pač dovolj temeljito razložil.</p><p style="text-align:justify;" id="p-8403">2. Na kaj opiraš svoje podtikanje, češ da »mislim, da Slovenci sploh ne moremo iz sebe ničesar napraviti«? O vprašanju, kaj Slovenci lahko iz sebe napravimo, se doslej nisva prepirala in prepričan sem, da se v njem ne ločiva. Ločiva pa se v vprašanju, kakšno ravnanje naj priporočiva slovenskemu ljudstvu v sedanjem mednarodnem položaju: Ti si zaradi nekih popolnoma negotovih nad za podpiranje zahodnih imperializmov, jaz pa sem proti imperialistično-kapitalističnemu redu.</p><p style="text-align:justify;" id="p-8404">3. Tvoje očitanje »inferiornega duha« zavoljo moje misli, da SZ pravilno prepušča vojno uničevanje imperialistom, gangstrskim in »vzornim«, sama pa čuva svoj mir, kar je s svojo politiko doslej tudi dosegla in bo skušala doseči tudi v bodoče.</p><p style="text-align:justify;" id="p-8405">4. Tvoje vprašanje, kako si morem predstavljati boljševizacijo Nemčije, ko SZ ni stopila v vojno zoper njo in je tako dopustila Hitlerju zmago nad imperialistično Poljsko. Moja »predstava« ni predstava za jutrišnji trenutek, ampak leži v perspektivi nasledkov vojne in krize kapitalizma. Če že Ti nočeš misliti v taki perspektivi, pa vsaj meni dopusti in se skušaj uživeti v mojo perspektivo.</p><p style="text-align:justify;" id="p-8406">5. Tvoje zatrjevanje, da SZ »zaenkrat noče« osvoboditve še nadaljnjih narodov iz imperialističnega pekla, kakor pričakujem jaz, »naivni, zvesti tolmač..,«; Ti nisi tako naiven in lahkega srca izpoveduješ »prepričanje«, da želi SZ mirno sožitje z imperialistično Nemčijo menda iz simpatije do nacionalsocialističnega imperializma, ki mu privošči, da bi podjarmil poleg 30 milijonov Slovanov še kaj ... Ti res nisi lahkoveren, ampak zlo-veren – toda le nasproti SZ, nasprotno pa uživajo imperialistične »krščanske civilizacije« Tvoje najlahkovernejše zaupanje ...</p><p style="text-align:justify;" id="p-8407">6. Tvoja nesmiselna ironija, izražena v tožbi, da iz Moskve nisi »slišal nobenih bogve kako ostrih protestov proti temu, da Rusija ni bila povabljena v Monakovo«, kakor da je imela tam sploh kaj iskati!</p><p style="text-align:justify;" id="p-8408">7. Tvoje očitanje, da se »kujamo«, ker sta se Anglija in Francija postavili sedaj Nemčiji po robu. Ne, zaradi tega nismo prav nič »hudi« nanju, ampak le razumemo, da sta storili to zaradi svojih imperialističnih interesov; Ti, resnični naivnež, pa misliš, da sta to storili iz čiste ljubezni do poljskega in malih narodov sploh ...</p><p style="text-align:justify;" id="p-8409">8. Tvoje hvalisanje »liberalne demokracije Anglije in Francije«, ki da je zabranjevala skrajnim desničarjem protisovjetsko akcijo. Slep si za dejstvo, da se skrajni desničarji v teh liberalnih demokracijah počutijo zelo dobro in da so dosegli od »levičarjev« Tvoje miselnosti v Franciji z razpustom k[omunistične] stranke tako okrnitev »liberalne demokracije«, da je dejansko več ni ...</p><p style="text-align:justify;" id="p-8410">9. Tvoje očitanje, da zanikujemo pomen in smisel pojmov iz čisto človeškomoralnega sveta zato, ker ne priznavamo »moralne« pravice zmagovalcem, da zaradi gangstrstva vladajočih razredov kaznujejo ves narod na osnovi enostranske obsodbe za »vojno krivdo«, kakor so to storili z Nemčijo v Versaju.</p><p style="text-align:justify;" id="p-8411">10. Tvoje očitanje, da je politika SZ »nepravična«, ker je ni spravila v krvavi pokol za interese imperialistov. Ali se ne moreš uživeti v misel, da je zanjo pravična le politika, ki čuva koristi njenih osvobojenih in drugih osvobajajočih se narodov (npr. kitajskega)?</p><p style="text-align:justify;" id="p-8412">Mislim, da sem navedel dovolj primerov, ki bi me dosti bolj opravičevali k očitku, da se ne trudiš, uživeti se v moje argumente ... Toda taki očitki so le zavajanje debate v stranpotje! Ta dodatek sem Ti napisal, da obrnem Tvojo pozornost na poglavitno vprašanje najine razlike v mišljenju in miselnosti:</p><p style="text-align:justify;" id="p-8413">Kako je mogoče, da Ti gledaš reakcijo samo v nacionalistični Nemčiji, jaz pa v imperialistično-kapitalističnem redu? Kako je mogoče, da Ti določaš središče svetovne reakcije – kolikor Ti je ta pojem sploh domač – po odnosu do imperialistične Poljske, jaz pa po odnosu do SZ? Ali ni edino pojasnilo v tem, da Ti res gledaš svet z vidika vaškega zvonika, z vidika sebičnega nacionalizma, res z vidika tiste ideje, ki je bila »zmožna silnih političnih dejanj, npr. v nekdanji Češki, v Franciji in še marsikje«, to je ideje sebičnega nacionalizma in imperializma, medtem ko jaz gledam svet z vidika ideje, ki je bila zmožna vse drugačnih političnih dejanj: ustvaritve prave zveze svobodnih narodov. (Kako si tako zvezo zamišljam, sem razložil v članku »Treznost v vprašanju malih narodov« v »Sod[obnosti]«, ki izide v začetku novembra.)</p><p style="text-align:justify;" id="p-8414">Ne ustvarjaj si, dragi Ude, nobenih <span style="font-style:italic" itemprop="hi">umetnih</span> »prednosti« s takimi in podobnimi samohvalami, ampak izhajaj iz »enakopravnosti« teh dveh koncepcij o ureditvi sveta, moje in Tvoje, pa ju primerjaj po njuni objektivni vlogi v razvoju družbe! Le tako je namreč mogoča kritična presoja družbene zamisli, do te pa ne moreč priti, če nimaš distance do nje, ker potem nimaš kriterija, s katerega jo lahko presojaš. Abstraktna »resnica, pravica, svoboda«, ki ji jemlješ veljavo na drugih kontinentih, ki jo torej prikrajaš »ad usum delphini«, pa ne more biti noben kriterij. Resnica je vselej konkretna, taka in taka na dani stopnji družbenega razvoja, resnica je vselej tista zamisel, ki vodi naprej, pravica je edinole pravica naprednega družbenega razreda, svoboda je vselej svoboda človeštva k razvoju naprej, na novo stopnjo, na višjo stopnjo.</p><p style="text-align:justify;" id="p-8415">Poglej, kam Te vede Tvoj subjektivizem, Tvoje nepriznavanje in nepoznanje objektivnega nauka o družbi! Trepečeš, da bi izgubil »svobodno odločanje«, če bi se strnil z realno družbeno zgodovinsko silo, ki je danes na delu za preobrazbo sveta. Prav praviš, da nisi marksist, kar pa bi lahko postal, če bi se iz svojega subjektivizma izluščil in svet objektivno pogledal. Samo na to sem zadnjič mislil, ko sem Te pozval, da se otreseš bojazni pred marksizmom …</p><p style="text-align:justify;" id="p-8416">13. Sv. Lenart v Sl. g., dne 8. 11. 1939.</p><p style="text-align:justify;" id="p-8417">Dragi Kermauner!</p><p style="text-align:justify;" id="p-8418">I.</p><p style="text-align:justify;" id="p-8419">Nedavno sem bral črtico nekega ruskega sovjetskega pisatelja. V tej črtici se brani neka življenja vesela, za lepoto ne brezbrižna komunistka proti tovarišu, ki jo preganja z neko togo razredno moralo: »Ali res moram kot komunistka smrdeti po katranu in smoli?« Ti si očividno drugačnega mnenja kakor ta komunistka. Po tvojem pismu z dne 22. 10. 1939 sodim, da si misliš: »Komunist sem, torej moram hoditi z gorjačo po svetu, smrdeti moram po ognju in žveplu.« Tak je ton tvojega pisma. Bogme, da nisem sentimentalen in da nimam rad tistega lizunskega, milo vljudnega tona, v katerem se razgovarjajo razni distingvirani pokvarjenci. Vendar pa zahtevam nekaj forme, kakor je je dolžan vsak človek do vsakega človeka.</p><p style="text-align:justify;" id="p-8420">Tvoje pismo z dne 22. 10. 1939 me je spravilo tudi sicer v nemajhno začudenje. Predvsem me preseneča toliko podtaknjenih trditev. To je še hujše kakor forma. Tu se začenja vprašanje lojalnosti debatiranja. Vprašujem se, če ta debata tebi vendarle ni samo prazno nadletavanje in obglavljevanje. Kaj mi bo debata, v kateri ne gre za skupno iskanje resnice in v kateri moj partner misli, kakor da razume vse, jaz pa nič. In ti mi očitaš nadutost in oholost!?</p><p style="text-align:justify;" id="p-8421">Kje, za vraga, govorim jaz o kakem »vzornem« zahodnem imperializmu, kje je mogoče iz mojega pisma posneti tako absolutno občudovanje zapadnih demokracij, kakor mi ga ti podtikaš? Kje sem zapisal kaj takega, da bi ti smel reči, da se mi vidi angleški imperializem čisto bel, ali kaj takega, da bi ti smel reči, da je meni SZ »nitko i ništa« itd., da navedem le par najhujših primerov.</p><p style="text-align:justify;" id="p-8422">Kdor bi moj članek »o nenapadalnem paktu« in pismo z dne 8. 10. 1939. bral res pozorno in vsaj z majhno dobrohotnostjo, bi moral priznati, da mi gre v bistvu predvsem za to, da v časovni relaciji trenutne situacije v Evropi objasnim, zakaj da imajo po mojem mnenju bolj prav tiste sile, ki se proti nacionalnosocialistični Nemčiji bore, kakor pa tiste, ki stoje tej borbi ob strani, ali, ki to Nemčijo celo na ta ali drug način podpirajo. Cisto jasno izhaja iz mojega pisma, da je po mojem pričanju nemški nacionalnosocialistični imperializem od vseh imperializmov najnevarnejši, tako za Evropo in slovenski narod v tej Evropi, kakor za ves ostali svet. Zato je moje priznanje zapadnih demokracij ali, če hočeš, imperializmov, povsem relativnega pomena in temelji na njihovi dejanski borbi proti nemškemu nacionalno socialističnemu imperializmu, čeprav je jasno, da v tej borbi ne gre samo za Čehe in Poljake, temveč da gre tudi za prav otipljive francoske in angleške interese odnosno interese njunih imperializmov. (To ti koncediram kljub temu, da bi si Francija in Anglija mogli z Nemčijo interesne sfere tudi porazdeliti in Poljake ter Čehe pustiti na cedilu.) Dokler pa se Anglija in Francija res borita proti nemškemu nacionalno-socialističnemu imperializmu, sem jaz z njima. V pismu z dne 8. 10. 1939. sem jasno povedal, zakaj. Jaz pač nisem človek nekih krčevito absolutnih zahtev. Zavedam se dobro, da se mora vsaka borba proti svetovni krivici vršiti postopoma in da ni mogoče z enim udarcem uničiti izkoriščevanja na svetu. Ob mojem prepričanju, da je trenutno nemški nacionalno-socialistični imperializem za Evropo najnevarnejši, najbolj roparski, si mislim, da se je treba boriti predvsem proti temu imperializmu. Ob misli, da bi mogel nemški nacionalno-socialistični imperializem zavladati nad Evropo in torej tudi nad Slovenci, mi je, kakor da bi mi držal nekdo nož na grlu. Če pri tem ne mislim na Indijo, mi boš menda že odpustil.</p><p style="text-align:justify;" id="p-8423">Vidim, da se Anglija in Francija, vsaj zaenkrat, proti temu, po mojem globokem prepričanju najnevarnejšemu imperializmu, to je nemškemu nacionalnosocialističnemu imperializmu, borita. V svojem programu imata tudi osvobojenje Češke in Poljske, z izjemo pokrajin, ki jih je zasedla SZ (izjava Halifaksa Curzon!). Vidim nadalje, da je ta nacionalnosocialistični imperializem mogoče vreči le z borbo in vidim, da je od te borbe in samo od borbe zavisna usoda Cehov in Poljakov. S tem, da se je s tem imperializmom SZ pomirila odnosno, da ta imperializem ni več nevaren (dokler namreč ne opravi z Anglijo in Francijo), se njegova nevarnost za ostalo Evropo ni prav nič zmanjšala, temveč celo povečala.</p><p style="text-align:justify;" id="p-8424">To je bistvo mojih izvajanj, tako v mojem članku »o nenapadalnem paktu«, kakor v mojem pismu z dne 8. 10. 1939. Na to je treba odgovoriti, dragi Kermauner, na to predvsem. Ko govoriš, da se je treba boriti proti imperializmu, proti vsakemu imperializmu, mi moraš razložiti, zakaj je neko, čeprav omejeno podpiranje nemškega nacionalno-socialističnega imperializma bolj pravilno, kakor pa borba Anglije in Francije proti temu imperializmu. Povej mi, kako si ti predstavljaš osvoboditev poljskega in češkega naroda brez padca nacionalnega socializma v Nemčiji. Povej mi, kako more nacionalni socializem v Nemčiji brez borbe proti njemu pasti. To so vprašanja, na katera moraš odgovoriti in mi ne toliko govoriti o angleškem imperializmu, o nujnosti borbe proti imperializmu sploh, ko te borbe danes od vas v Evropi ne vidim odnosno jo vidim samo še proti francoskemu in angleškemu imperializmu, nič več pa proti nemškemu nacionalno-socialističnemu. Dobro veš in to je eden tudi vaših osnovnih naukov, da svet formirajo ideje le, kolikor se pretvarjajo v dosledna dejanja in ga oblikujejo dejanja lažnih idej bolj, kakor še tako visoke in pravilne ideje, ki jim ne sledi dosledno dejanje ali sploh nobeno dejanje. Vem, ti mi odgovarjaš, pa kaj nas to briga, če se dva imperializma med seboj pretepata, naj se uničita. Prvič v tej borbi niste tako brezbrižni, ker dejansko stojite, čeprav z neko omejeno pomočjo, na strani Hitlerjeve Nemčije, drugič pa mi boš menda le priznal, da brez poraženosti Hitlerja in njegovih do od vas pričakovane boljševizacije Nemčije ne more priti. Mislim, da bi nihče ne bil bolj razočaran kakor vi, če bi se sklenil med Anglijo in Francijo na eni in Hitlerjevo Nemčijo na drugi strani naenkrat mir. To se menda ne bo zgodilo, tako izključeno kakor vam, pa se to meni ne zdi, kakor se mi tudi ne zdi tako gotova zmaga Anglije in Francije. Sicer pa sem vse to dovolj jasno povedal že v svojem pismu z dne 8. 10. 1939. V tem pismu in že preje v svojem članku sem hotel poleg drugega reči tudi to, da se mi zdi vaša logika tudi z vašega stališča nevzdržna in brezskrbnost, v katero ste se zazibali po nenapadalnem paktu, sklenjenem med Hitlerjevo Nemčijo in Sovjetsko zvezo, neosnovana in zame kot Slovenca presenetljivo nerealna.</p><p style="text-align:justify;" id="p-8425">II.</p><p style="text-align:justify;" id="p-8426">Vse drugo, kar sem sicer v pismu z dne 8. 10. 1939 še povedal, je bilo sicer tudi dovolj temeljito premišljeno, vendar pa povedano le ob strani vsega tega, kar zgoščeno podajam zgoraj, le v relaciji do tega glavnega predmeta debate. Radi boljše objasnitve pa naj vendarle odgovorim tudi na vse tvoje glavne očitke, ki se tičejo postranskih trditev, zlasti mojega pisma z dne 8. 10. 1939.</p><p style="text-align:justify;" id="p-8427">1. Angleški imperializem v svojem dopisu z dne 8. 10. 1939 samo opisujem in sicer opisujem primerjajoče z nemškim nacionalno-socialističnim. Nič drugega. Če mi pri tem izpade sodba za angleški imperializem ugodneje, kakor za nemški, nacionalno-socialistični, s tem še ni rečeno, da angleški imperializem v principu odobravam. To mi ti le podtikaš. Kako krivično je iz takih relativnostnih sodb izvajati absolutne zaključke, ti hočem takoj pokazati na tebi. Ko namreč ti nasproti mojemu primerjajočemu opisu nekaterih značilnosti angleškega imperializma hočeš vzročno pojasniti v primeri z angleškim izredno brutalnost in militarističnost nemškega nacionalno-socialističnega imperializma (da bi bil radi tega manj nevaren, menda ne misliš trditi), bi jaz po tvojem zgledu mogel ironizirati tvojo razlago kot odobravanje, kot pomilovanje tega ubogega zgodovinsko tako zakasnelega imperializma, nekakega usmiljenja vrednega revčka med svetovnimi imperializmi. Na to bi mi ti odgovoril, da nisem lojalen debater; s polno upravičenostjo, dragi Kermauner, tako kakor Ti jaz s polno upravičenostjo očitam, da nisi lojalen debater, da si demagog, ker iz mojih relativnostnih vrednotenj ustvarjaš absolutna.</p><p style="text-align:justify;" id="p-8428">Ko si ti v svojem dopisu z dne 26. 9. 1939 v protiimperialistični borbi pridržuješ pravico, če treba, podpirati en imperialistični blok proti drugemu, meni prepoveduješ stati v današnji situaciji s svojimi simpatijami na strani Anglije in Francije proti Hitlerjevi Nemčiji. Jaz sem zaradi tega imperialist, Ti, ki odobravaš nastopanje SZ, ki se je sprijaznila z nemškim nacionalno-socialističnim imperializmom (NNSI) in kateremu pomaga, čeprav v neki omejeni meri, pa ne. Z logiko po obrazcu: »Quod licet Jovi non licet bovi«, se ne morem sprijazniti. Ali sva oba imperialista, ali pa nobeden od naju. Po mojem da nobeden od naju, kajti ne gre iz takih relacij soditi o tem, ali si imperialist, ali nisi. Razlika je le v tem, da sem Ti jaz jasno in precizno povedal, zakaj da sem v trenutni situaciji na strani Anglije in Francije proti Hitlerjevi Nemčiji, ti pa mi v bistvu ves čas govoriš samo o svoji zadovoljnosti, da je SZ sedaj varna, da je razbila skupni komplot vseh imperializmov itd.</p><p style="text-align:justify;" id="p-8429">Tvoje sovraštvo proti angleškemu imperializmu v tej situaciji mi je, oprosti, nič manj kot uganka. Ponavljam misel, s katero si razlagam to sovraštvo, da namreč ti gledaš na svetovni položaj izključno in samo s sovjetsko-ruskega gledišča in s tem danes tudi z nemškega nacionalno-socialističnega. Ko nemški nacionalni socialisti kričijo, da je Anglija kriva vsega hudega in te vojne, da od prevzema oblasti po Hitlerju v Nemčiji leta 1933 Anglija pravzaprav ni stremela za ničemer drugim bolj, kakor za tem, da Hitlerjevo Nemčijo upropasti (Ribentroppov govor v Gdanskem 24. oktobra letos, ki je, da tudi to mimogrede omenim, v precejšnjem nasprotju s tvojimi trditvami o podpiranju Hitlerja po Angležih), si vi pravite, da mora že biti nekaj na tem, če se tako kriči in ker tudi SZ tako pravi. (V isti sapi pa pravite seveda tudi, da je Anglija hotela izrabiti Hitlerjevo Nemčijo proti Sovjetski zvezi. Ko sicer toliko daste na logiko, ste zmožni, kadar gre za napad nasproti nekemu sovražniku, ki ste si ga izbrali, najbolj nasprotujočih si trditev. Zadostuje Vam doslednost v sovraštvu do istega sovražnika.)</p><p style="text-align:justify;" id="p-8430">2. Na SZ gledam z dveh relacij, z zgodovinske in z relacije do ostalega sveta. Ako gledam na SZ z zgodovinske relacije, se čudim silam, ki so na delu. Iskreno in brez vsakih pridržkov občudujem materialne in prosvetne stvaritve tega dela. Nobenega dvoma ni, da pomeni sedanja Rusija ogromen napredek nasproti caristični Rusiji. Pasivne ruske množice takole aktivizirati, jih pognati v tak. delavni tempo, tudi to je nekaj ogromnega.</p><p style="text-align:justify;" id="p-8431">Ne izpade pa moja sodba za SZ tako ugodno, če gledam na Rusijo z relacije do zapadne Evrope. So neke vrednote, brez katerih človeško življenje in delo po mojem prepričanju nima pravega smisla. Mislim tu predvsem vrednoto duhovne svobode, svobode vesti in prepričanja. Te svobode vidim jaz v SZ manj, kakor v zapadnih demokracijah. Že v prejšnjem pismu sem povedal, na katera dejstva baziram to sodbo. Ne morem preko tega, dragi Kermauner.</p><p style="text-align:justify;" id="p-8432">3. Res je torej, priznam, da tudi brez ozira na vse relativnosti, v katerih v zgornjih izvajanjih stojim danes na Strani zapadnih demokracij Anglije in Francije proti Hitlerjevi Nemčiji, vidim v Franciji in Angliji neke vrednote, glede katerih bi želel, da bi jih realizirala tudi SZ. Ako gre samo za to, da se izboljša gmotni položaj delavstva v najširšem pomenu te besede, mislim, da gmotni položaj francoskega in angleškega delavstva, vsaj po informacijah, s katerimi razpolagam, ni slabši, kakor položaj ruskega delavstva. Za kar bi torej šlo in kar po tvojem daje preutež vrednosti sovjetskega sistema nasproti zapadno-evropskemu, bi bila le diktatura proletariata v SZ nasproti meščanski demokratičnosti zapadnoevropskih držav, nastajajoči socialistični gospodarski red v SZ proti odmirajočemu individualističnemu, kapitalističnemu redu v ZD. Jaz pa v zapadnoevropskem demokratičnem sistemu še vedno vidim možnosti uspešne borbe proti individualističnemu gospodarskemu redu, ne da bi se s tem poteptale nekatere bistvene vrednote človeškega življenja. Kaj je vendar npr. 70 let tretje francoske republike!? Ali je to tako velika razlika z 22 let SZ? Saj to je tisto: Ko ti meni očitaš, da mi je SZ »nitko i ništa«, to ni res, res pa je, da so vam zapadne demokracije »nitko i ništa« in da vam je danes Hitlerjev režim, tako se mi vsaj zaenkrat vidi, celo nekaj višjega kakor zapadne demokracije, nekaj boljšega. Kakor že tudi politični sistem zapadnih demokracij nosi v sebi možnosti raznih reakcij, nosi pa obenem prav tako tudi možnost uveljavljanja in od leta do leta vedno silnejša nasprotovanja socialističnih strank. Le mir bi že moral kedaj biti v Evropi. Mislim torej, da še zdavnaj niso izčrpane vse možnosti iz sistema francoske in angleške, sploh zapadnoevropske demokracije, ki omogoča politično organiziranost, udejstvovanje in soudeležbo na oblasti tudi najširšim ljudskim plastem. Ko se je zrušila ljudska fronta na Francoskem, se obnašate tako, kakor da je izgovorjena že zadnja beseda. To pa je zgrešeno. Tudi bi bilo prav, da bi se nekoliko bolje zamislili v dejstvo, da je bila tudi v Rusiji možna boljševiška revolucija le preko meščanske demokracije. Kjerkoli je leninizem dopustil, da je »meščanska« demokracija padla, je bil z meščansko demokracijo obenem pokopan tudi leninizem. Ali morda ni tako?</p><p style="text-align:justify;" id="p-8433">Ta zaničljivi ali kvečjemu karamazovski pogled Sovjetske Rusije na Zapadno Evropo se mi vidi nerealen in zelo domišljav. Prepričan sem, da gre tudi v tem primeru pri SZ za neke psihološke elemente, ki se ne dajo enostavno razložiti iz marksistične ideologije, iz njenega razredno socialnega gledišča.</p><p style="text-align:justify;" id="p-8434">4. S svojega svetovno-življenjskega nazora pa imam mnogokaj grajati tu in tam. Vse, kar človek ustvari, dragi Kermauner, je relativnega pomena. Večnega in absolutnega pomena je le ideja človečanstva, postulati resnico-, pravico- in svobodo-ljubnosti. Večno je poganjanje človeštva k idealu v sebi skladnega, močnega in plemenitega človeka, vsakega človeka. Svet je zame pisan kalejdoskop trenutnih realizacij teh postulatov in pogonov. Nekatere realizacije so bližje temu idealu, druge manj blizu, nekatere vsebujejo in branijo eno za človeško življenje pomembno vrednoto, druge drugo. Po graduaciji vrednot in dobrin mojega svetovno-življenjskega nazora brani zaenkrat zapadna demokracija vrednote, katerih važnost SZ zaenkrat še ne vidi, ki pa se mi kakor kruh zdijo nepogrešljive za človeško življenje.</p><p style="text-align:justify;" id="p-8435">Laže vsak, kakor trdi, da imaš v življenju izbirati le med dobrim in zlom. Velikokrat moreš izbirati le med večjim in manjšim zlom. Kdor je resnicoljuben bolj kakor doktrinarski, bo to priznal.</p><p style="text-align:justify;" id="p-8436">Nisem ti s tem povedal vsega, kar bi mogel in znal povedati. Povedal pa sem ti toliko, kolikor je treba radi jasnosti in čistih vrhov in ker bi mi sicer očital, da se skrivam za bregom.</p><p style="text-align:justify;" id="p-8437">5. Misliš, da si zelo bister in da si prodrl kar na dno mojega razburjenja radi nenapadalnega pakta, ko trdiš, čeprav z drugimi, obširnejšimi besedami, da me je, kakor vse druge »meščanske demokrate«, zazibala v neko prijetno brezskrbnost taktika komunističnih strank pred 23. avgustom, ko so nastopale v ljudskih frontah proti fašizmu. Mojega poznanja marksizma sicer ne ceniš bogve kako visoko – praviš, da ga poznam le malo več ko nič – lahko pa mi verjameš, da zame že od vsega početka ni bilo nikakega dvoma, da je šlo od leninistične strani samo za taktično potezo. Res pa sem mislil, da je svetovni leninizem spoznal, da je tisti sovražnik, proti kateremu se je treba predvsem boriti, fašizem in da je v relaciji, da je fašistični imperializem še nevarnejši od »meščansko-demokratičnega«, treba zaenkrat podpreti meščansko demokracijo proti fašizmu. Dejansko je to spremembo taktike borbe na dve fronti narekovala prav za prav zmaga Hitlerja v Nemčiji, tisti sredinski državi, brez katere boljše1362 1363 vizacija Evrope ni možna. Sodil sem torej, da bo svetovni komunizem pri tej taktiki vztrajal res vsaj toliko časa, dokler v Nemčiji ne pade nacionalni socializem Hitlerja. Od tod moje presenečenje nad tako za 180° zaobrnjeno taktiko. Nemški nacionalni socializem s Hitlerjem namreč še vedno trdno stoji, vi pa ste že izpremenili svojo taktiko. Treba je bilo samo Hitlerjevi Nemčiji izstopiti – ker drugače v trenutni situaciji sploh ne more, ker bo imela dovolj opraviti z Anglijo in Francijo – iz komplota »kapitalističnih« imperializmov in že hitlerizem ni več nevaren. Ko je SZ zaenkrat izven nevarnosti pred Hitlerjem in njegovimi, je menda ves svet izven te nevarnosti, tudi nemško delavstvo in mali narodi, ki meje na Hitlerjevo Nemčijo. Mislim pa, da SZ, kakor je že velika, še ni celi svet in niti ne cela Evropa. Mislim, da je hudo zgrešeno istovetiti položaj SZ s položajem nemškega delavstva ter s položajem od NNSI ogroženih narodov. Sicer pa – sami glejte! Če morete to spraviti v sklad, je to Vaša stvar. Zase hočem le to svobodo, da mislim in izpovedujem, da s tem, da je varna SZ, še ni varen tudi slovenski narod in da nacionalni socialistični imperializem s tem še ni premagan. Ti si o brutalni težini tega dejstva nisi dovolj na jasnem. Stalno mi govoriš samo o varnosti SZ in veselju, ki te navdaja nad tem. Prav, bodi vesel, toda ne zamenjuj SZ z ostalo Evropo, v kateri je poleg Francozov in Angležev menda tudi še nekaj drugih narodov, ki imajo dovolj razloga bati se pred NSSI in ki varstva pred tem imperializmom danes ne morejo iskati pri SZ.</p><p style="text-align:justify;" id="p-8438">6. Očitaš mi slovensko nacionalistično omejenost, ker motrim vse dogodke v svetu s stališča življenjskih interesov svojega naroda. S kakšno pravico? Ali si ti manj omejen, ko motriš vse svetovne dogodke samo s stališča varnosti SZ, manj omejen morda zaradi tega, ker je SZ po km in številu prebivalstva večja od Slovenije? Sicer pa: Življenje me je postavilo med slovenski narod. Ko je že temu tako, hočem v tem narodu delati za zmago človečanske ideje, kolikor to morem po svojih močeh in po času, ki mi preostaja preko onega, ki ga mi jemlje dovolj trda borba za vsakdanji kruh. Čimbolj krepko se bom v tem narodu boril za njeno zmago, tem krepkejši bo ta narod, tembolj se bo zavedal svojih življenjskih pravic, tem več bo imelo od tega naroda tudi človeštvo. Jaz, dragi Kermauner, ne morem prav nič za to, če vse moje delo more postati za človeštvo pomembno le preko naroda, katerega sin sem. Prav nič ne morem za te meje mojega vplivanja na svet. Nisem teh mej jaz postavil in ne bom jih porušil, tudi če bi jih hotel.</p><p style="text-align:justify;" id="p-8439">Prav tako ne morem prav nič za to, ker so sile mojega naroda in moje z njim bolj omejene kakor sile npr. ruskega naroda. Rezultat borbe proti imperializmom radi tega zavisi predvsem od borbe velikanov. Slovenskemu narodu in meni z njim pa je usojeno zaenkrat se samo pripravljati, pravilno računati, ostati, če mogoče ob strani te borbe, kadar pa treba, se postaviti na pravo stran in se na tisti strani z vso silo boriti. Ali naj v tej situaciji, kakršna danes je, simpatiziram z nacionalno-socialistično Nemčijo?</p><p style="text-align:justify;" id="p-8440">Ni ga nacionalizma, ki bi se poživljal bolj neposredno iz človeka, vsakega človeka, kakor se poživlja moj slovenski nacionalizem. Kakor je velika razlika med eno in drugo stranko s socialnim programom, tako je ogromna razlika med enim in drugim nacionalizmom. Če tega ne vidiš, potem si slep. Kakšno podobnost za božjo voljo ima moj nacionalizem z nemškim rasnim, z italijanskim rimskozgodovinsko-retrospektivnim itd. Sicer pa, beri, kar sem napisal o tem v »Svobodni Mladini«. Svoj nacionalizem sem tamkaj dovolj globoko utemeljil in še bolj bi ga bil, da mi ni vzela besedo šestojanuarska diktatura in njej sledeči režimi. Parkrat sem se hotel oglasiti, a vse je zadavila cenzura. Upam pa, da bom mogel to še nadoknaditi.</p><p style="text-align:justify;" id="p-8441">Narod, kakor veš in morda tudi Ti priznaš, ni samo najizrazitejša kulturna individualnost, temveč je do neke meje, ki jo je normativno seveda težko postaviti, ki pa je od ene do druge situacije vendarle vidna in določljiva, tudi skupnost istih gmotnih, gospodarskih interesov in sicer od proletarca tja do kapitalista. Dočim pa jaz s svojo človečansko idejo in prav v skladu z njo v takih situacijah lahko s prepričanjem zagovarjam skupni nastop vsega naroda, ti v takih situacijah popolnoma odpoveš odnosno ne najdeš tiste iskrenosti, nujnosti skupnega nastopa v takih situacijah, kakor je potrebna. Dočim Ti iščeš politično moč vedno le v horizontalni internacionalni organizaciji razreda, jo jaz od situacije do situacije iščem v složnem nastopu celega naroda. Le iz ideje človečanstva je mogoče najti pot do srca in razuma vsakega človeka v narodu. Ti je iz svojega ne boš našel, je ne moreš najti. Dragi Kermauner, življenje je še brez primere bolj živo in zahteva še brez primere več pozornosti za individualnosti situacij, kakor pa jo more dati razumevanje leninistične ideologije. So situacije, v katerih rešuje narod le složen nastop vsega naroda, so pa seveda tudi druge – in prav v tem se jaz nepremostljivo razlikujem od šovinističnih nacionalistov, da to tudi priznavam, ko je treba težišče preložiti v socialno bojevitost iz posebnih interesov proletarcev, vseh gospodarskosocialno izkoriščanih v okviru enega naroda po plasteh istega naroda, kdaj v eno, kdaj pa v drugo, je ugotoviti stvar čuječih ljudi v tem narodu. Če jih ni, gorje narodu, ker to potem ni narod, temveč tolpa brez lastne smeri.</p><p style="text-align:justify;" id="p-8442">Danes je situacija še vedno taka, da nas more potegniti z mrtve točke, na kateri smo, le složen nastop vsega naroda. Situacija je za nas Slovence slejkoprej zelo težka.</p><p style="text-align:justify;" id="p-8443">S tem nočem priporočati nekega plehkega slogaštva, temveč le poudariti, da je treba danes socialno bojnim skupinam zavzeti tako taktiko, da se more okrog njih zbrati ves narod in more ostati ob strani res samo smetišče.</p><p style="text-align:justify;" id="p-8444">Vi ste poleg pritiska od zgoraj med glavnimi krivci, da se v socialno-bojnih naprednih skupinah ne more pojaviti stranka, ki bi bila nosilka te ideje, matica, okrog katere bi se slovenski narod mogel na novo formirati. Z ene strani klerikalna ekskluzivnost, z druge strani liberalnojugoslovansko renegatstvo in s tretje strani vi s svojo razredno ekskluzivnostjo in neiskrenostjo, to je več, kakor more prenesti tako majhen narod, kakor smo Slovenci.</p><p style="text-align:justify;" id="p-8445">Vaša bojna sila se na znotraj lomi tudi v temle:</p><p style="text-align:justify;" id="p-8446">Realizacijo svojega programa postavljate v daljno bodočnost ali boljše rečeno, kot slovenski leninist se, upam, jasno zavedate, da brez boljševizacije večjih sosedov ni možna boljševizacija same Slovenije. Kar bi v Nemčiji bilo možno brez ozira na sosedne narode, je v sami Sloveniji to nemogoče. Ta občutek in spoznanje vas v Sloveniji navaja v neko čudno taktiko. Govorite o nekem daljnem in bližnjem programu slovenske osvobodilne borbe. Ker pa po svojem programu realizacija bližnjega programa pomeni za vas le postajo na poti do komunistične družbe, ne morete vi prevzeti nobene odgovornosti, nobene soudeležbe na vladi v političnem redu, ki predstavlja sicer en korak naprej do cilja, vendar pa po vašem še ne samega cilja. Tudi jaz se sicer pazim, da v koraku, ki se je napravil naprej k osvoboditvi slovenskega naroda, ne gledam končnega cilja, vendar pa je treba pomisliti na to, da morajo ljudje, ki so ta korak napravili, če hočejo, da pri tem ostane, vendarle prevzeti tudi oblast. V tem je edina garancija, da ne pademo nazaj. Ko pa ti ljudje to narede in se v ohranitvi tega reda izčrpavajo, pa jih vi že napadate kot izdajalce in koristolovce. Tako je vaše stališče kot komunistov na eni strani sicer zelo težavno, na drugi strani pa si ga vražje poenostavite. Že tako skromno resnične napredne sile v Sloveniji se na ta način krhajo, krhajo se ob notranji neskladnosti teh sil, kajti vam je vendarle glaven daljni program komunistične družbe, dočim narod v celoti na to ne more čakati. Narod v celoti ne more živeti od tega pričakovanja, on se mora zadovoljevati s postopnim, korakoma napredujočim dvigom. Življenje je dovolj težko, da je včasih tudi za bližnje cilje treba napeti vse sile, jih zbrati z vso resnobo in jih ne slabiti ter razkrajati z nekimi daljnimi računi. Tak bližnji dosegljivi cilj je danes izvojevanje svobodne Slovenije v jugoslovanski federaciji odločno demokratične, ne pa seveda demokratične v tvojem smislu, ker je to nemogoče. Če bi se vse resnično napredne sile združile res na enem programu, ki pa bi pomenil zanje program, za katerega uresničenje bi bile pripravljene zastaviti vse svoje sile in za njegovo izvedbo prevzeti tudi, kadar treba, vso vladno odgovornost, bi bilo mogoče v Sloveniji mnogokaj doseči. Tako pa prav leninisti s svojimi daljnimi računi rušite in slabite resnično napredne sile v Sloveniji. Leninisti predstavljate danes v Sloveniji lepo število bistrih inteligentov. Vse te sile pa za Slovenijo nimajo pravega pomena, ker se za program federativne, recimo »meščansko« demokratične Jugoslavije prav po svojem programu ne morete zavzeti s tisto resnobo, kakor jo daje le zavest: to pa je sedaj treba izvojevati in prevzeti, kadar treba, oblast za izvedbo tega programa in odgovornost. Odkrito rečeno, da se mi leninisti radi tega kljub vašim individualnim, velikim intelektualnim kvalitetam vendarle vidite škodljivi. In je položaj tak, da zaradi te notranje slabosti tretjega tabora ne bo mogoče najbrže doseči niti cilja resnične demokratizacije Slovenije. Takih ljudi, kakor sem jaz, je v Sloveniji premalo, krščanski socialisti, se mi zdi, še niso dovolj na jasnem, vi pa takega programa ne morete vzeti dovolj resno. Ob takole razkrojenem tretjem, resnično naprednem taboru bodo v Sloveniji še dolgo vladali liberalni jugoslovenarji ali klerikalci in njihovi trabanti. (Mimogrede rečeno, ko me ti v svojem zadnjem dopisu vzporejaš z ljudmi okrog »Slovenca«, si bedasto krivičen in samo dokazuješ, kako slabo me poznaš.)</p><p style="text-align:justify;" id="p-8447">Ti dragi Kermauner, ne zastopaš ideologije, ki bi meni mogla in smela očitati omejenost.</p><p style="text-align:justify;" id="p-8448">7. Svoje mnenje o Versaju sem izrazil dovolj natančno. »Versajski sistem« je bil v marsičem boljši, kakor je sistem pred njim ali ta, kakor ga uvaja Hitler s po1366 močjo SZ. Nič drugega nisem rekel. Misel je bila izrečena dovolj zadržano in brez pretenzij na neko absolutno vrednotenje zlasti glede nas Slovencev, da res ni prav, da toliko gloješ na tem. Kar se tiče Slovencev, leže sovzroki slovenskega Versaja daleč v naši preteklosti, nadalje v jugoslovenski ideologiji, po kateri je Dalmacija in morje (Trumbič!) zadobila v Rapallu večjo važnost kakor naša zemlja (saj menda veš, da so meje, dosežene v Rapallu, bile še slabše, kakor one po londonskem paktu in mnogo slabše, kakor one po Wilsonovi zamisli) in po naši nesrečni zemljepisni legi, po mejaštvu z Italijani, ki so se v svetovni vojni borili na strani antante. V zvezi z najino debato pa bi mogel reči še, da pač noben politični dogodek v svetu nima enakih posledic za vse. Kar je bilo brez dvoma dobro za Cehe in Poljake, ni bilo dobro za Slovence. Kar je dobro za SZ, ni nujno dobro tudi za druge narode.</p><p style="text-align:justify;" id="p-8449">8. Borim se z odvratnostjo odgovoriti ti na tvojo duhovitost, da sem obrnjeni hitlerijanec, kakor tudi na tvojo konstatacijo, da ti je en narod kakor drugi v principu enakovreden, iz česar naj bi sledilo, da meni to ni. Kako prideš vendar do te trditve? Ali sem morda kedaj postavil trditev o kaki prirojeni, nemški duhovnosti apriorno dani lastnosti brutalnega militarizma, rasistične gosposke miselnosti? Ko pa se je nemški narod po taki miselnosti vendarle dal obvladati, si je ne morem odmisliti in mi v svoji zgodovinski pogojenosti ni manj nevarna, kakor če bi bila »prirojena«. Ta miselnost mora doživeti svoj koreniti poraz, preje se ne bo dala ozdraviti. Poraz pa mora doživeti le v borbi in ne s stanjem ob strani ali celo s pomaganjem.</p><p style="text-align:justify;" id="p-8450">9. Na mojo podvomitev, da se da svet voditi iz ene centrale, mi odgovarjaš, da sem radi tega v zadnji konsekvenci proti evropski federaciji odnosno proti federativni zvezi narodov. Ni prav, da iz neke moje fragmentarne, za neki določeni stadij »boljševizacije« Evrope veljavne trditve, izvajaš take konsekvence. Če bi se tudi jaz poslužil te metode in vsako tvojo trditev, ločeno iz zveze, v kateri si to povedal, izvedel do zadnjih, na ta način največkrat absurdnih konsekvenc, potem bi zašla v čedno froclarijo. Razen tega pa si poglej samo ustroj SZ, kako različen je odnos posameznih avtonomnih teritorijev do moskovske centrale. Kolikor vem, obsega zveza socialističnih sovjetskih republik 9 zveznih republik, 17 avtonomnih republik in 16 avtonomnih ozemelj. Tudi SZ torej pozna različne stopnje samostojnosti in pozna med Moskvo in posameznimi avtonomnimi, manj samostojnimi ozemlji tudi nekaj vmesnih, rekel bi, posredujočih širših samostojnosti. Med Berlinom in Moskvo pa bi bila skupnost verjetno še tembolj mednarodnopravnega značaja.</p><p style="text-align:justify;" id="p-8451">10. Glede moje pripombe o pravici samoodločbe do odcepitve me zavračaš nekako v tem smislu, kakor da ta pravica samoodločbe do odcepitve v socialističnem gospodarskem redu sploh ne more postati aktualna, ker ni interesa na tem, da bi se ta pravica realizirala. Ne rečem, da ne bi bilo nekaj na tem, vendar pa tudi socialistični gospodarski red ni taka garancija za to, da se nekemu narodu ne bi vsililo nekaj, kar bi bilo za ta narod nesprejemljivo. Z imperializmom v najpristnejšem pomenu te besede kot težnjo vladati nad drugimi se bo imelo človeštvo vedno boriti. Morda celo boljševiški voditelji mislijo drugače kakor Ti. Pravica samoodločbe vsakega naroda tudi do odcepitve je bila ustavno priznana mnogo let po boljševiški revoluciji, torej v času, ko se boljševikom ni bilo treba ozirati na kak agitorični pomen ustavne priznanosti te pravice.</p><p style="text-align:justify;" id="p-8452">III.</p><p style="text-align:justify;" id="p-8453">Da se spor res omeji na tisto, v čemer resnično obstoji, sem dolžan dati nekaj pojasnil k svojim trditvam v pismu z dne 8. 10. t. l., ki si jih napačno razumel, morda tudi po moji krivdi:</p><p style="text-align:justify;" id="p-8454">Zamerjaš mi, ker očitam tebi in drugim tvojim somišljenikom, da v svojem presojanju političnega položaja v Evropi zagovarjate vedno isto mnenje, kakor ga zagovarja SZ, ubirate isto taktiko, kakor jo predpisuje ona odnosno tretja internacionala pod svojim centralnim vodstvom v Moskvi. Res vam to očitam in pokazalo se bo sčasoma, zlasti sedaj, ko je SZ in z njo tretja internacionala svojo taktiko spremenila, spremenila namreč glede na taktiko, ki jo je zasledovala pred 23. avgustom 1939 in tudi sicer (Teritorialni ofenzivni nastop SZ v Evropi! Izražam se evfemistično, ker prav bi bilo: imperialistični nastop SZ), do kakšnih absurdnosti vas bo to privedlo. Prepričan sem, da se bo tudi pri vas pojavilo to vprašanje, zaenkrat sicer samo v obliki, ali more in sme internacionalni leninizem gledati na politični položaj v svetu vedno enako kakor SZ; ali res smejo komunistične stranke v deželah, ki niso v zemljepisni legi SZ, prav radi svoje ideje, ubirati isto taktiko, kakor jo narekuje centralna leninistična stranka, velikoruska, v svoji skrbi za SZ.</p><p style="text-align:justify;" id="p-8455">Ko nadalje tako slikovito opisuješ, kako da si zamišljam Vaš odnos do tretje internacionale in do njene moskovske centrale, ko govoriš o pajacih in o pritiskanju na gumb itd., dragi Kermauner, tega nisem jaz kriv. Tega je kriva Tvoja fantazija. V mojem očitku Vaše zavisnosti od moskovske centrale je brez primere več skrbi kakor prezira. Kolikor je bilo v mojem pismu z dne 8. 10. 1939 prezira, ga obžalujem. Skrbi pa se ne morem otresti. Kdor je leninist, je slab leninist, če ni discipliniran. Resnično prezirati bi mogel jaz le leninista, ki ni discipliniran. Kajti – kaj je potem!? ... Nič.</p><p style="text-align:justify;" id="p-8456">Posledično k zadnjim dogodkom torej predvidevam, da se bo leninizem v posameznih deželah začel rušiti ali pa da bo po svoji toposti za neko psihološko dejstvo v borbi z »meščanskimi demokracijami« izzval fašizem še v tistih deželah, kjer ga še ni.</p><p style="text-align:justify;" id="p-8457">Zamerjaš mi tudi, da »zlorabljam« nekatere izjave Tvoje in drugih leninistov. V pismu z dne 8. 10. t. 1. se res nisem dovolj točno izjavil. Nisem Vam hotel očitati, da niste v naprej videli dogodkov, ki so se zgodili. To bi bilo nesmiselno. Očital pa sem Vam in še Vam očitam, da ste imeli iz svojega idejnega izhodišča za možno, kar se potem ni zgodilo odnosno za nemožno, kar se je potem vendarle zgodilo; dočim naknadno sedaj vse, kar se je zgodilo, z vso silo zagovarjate tako, kakor da pravzaprav drugače niti ne bi moglo biti. To, dragi Kermauner, je nekaj drugega, kakor pričakovanje, da prorokujete, temveč je v glavnem ugotovitev, kako raztegljiva je vaša ideologija in morala in kako velika je vaša leninistična disciplina.</p><p style="text-align:justify;" id="p-8458">Ko pa mi ti obenem očitaš, kako da so dogodki mene postavili na laž, res ne vem, kako prideš do te trditve. V članku »O nenapadalnem paktu« postavljam glede tega, kakšne da bodo posledice tega pakta, le sledeče trditve: da bo ta pakt usoden tudi za vse narode, ki živijo v prostoru med Nemčijo in SZ, da komunistične ideje v svetu SZ s tem paktom ni utrdila in da je iniciativa ter vodstvo za borbo proti nasilju na mednarodnem torišču menda končnoveljavno ušla iz rok SZ, komunizma, ali bolje stalinizma. Samo to.</p><p style="text-align:justify;" id="p-8459">Moja napoved, da je ta nenapadalni pakt postal usoden za vse narode med Hitlerjevo Nemčijo in SZ, se je le preveč uresničila. Poljska je pogažena, Estonska, betonska in Litva so dejansko zgubile svojo svobodo, pogodbeno sicer, a pod vojaškim pritiskom SZ. Pred mojimi očmi je to dejanje SZ iste vrste, kakor dejanje Hitlerjeve Nemčije. Velikan si je privoščil nasproti malim narodom, ki se ne morejo braniti, luksus, da radi svoje »ogrožene varnosti« strategično zaokroži svoj življenjski prostor (kje se more tako zaokroževanje končati, človek nikdar ne ve). Če bi Slovenci postavili zahtevo, da moramo naše ozemlje strategično zaokrožiti, bi se nam smejal cel svet. Vidiš, to je še vedno obstoječa razlika med velikimi in malimi narodi in razlika njihovih »interesov«. Prav radi tega zatrjujem, da moramo Slovenci kot majhen narod izpovedovati in braniti miselnost, ki nas kot mali narod more zaščititi, ne pa enostavno privzeti miselnosti velikih narodov. Problemi malega naroda so v mnogočem drugačni, kakor problemi velikega naroda že samo zaradi številčne razlike in to brez ozira na gospodarski sistem, ki vlada v enem ali drugem narodu. Majhen narod mora biti ostro dosleden v poudarjanju nujnosti mednarodne morale.</p><p style="text-align:justify;" id="p-8460">Da je ta nenapadalni pakt zmedel komunistične vrste v drugih državah, se mi zdi več kakor verjetno, čeprav ne razpolagam s točnejšimi podatki.</p><p style="text-align:justify;" id="p-8461">Ali je vodstvo in iniciativa borbe proti mednarodnemu nasilju končnoveljavno ušla iz rok SZ ali ne, more biti vprašanje debate samo toliko, ali je to vodstvo prešlo res na Anglijo in Francijo. Glede tega mislim, da imata v sedanji situaciji Anglija in Francija bolj prav kakor SZ. Kar bi mi bilo torej treba popraviti v tej moji sodbi, je samo besedica »končno-veljavno«.</p><p style="text-align:justify;" id="p-8462">Resnično zmotil sem se doslej le v svoji napovedi v pismu z dne 8. 10. 1939, ko pravim, da je S[ovjetska] Rusija na ljubo miru z Japonci popustila nad Kitajci. Opravičuje pa to mojo sodbo dejstvo, da je prvi hip res tako kazalo. Res je bilo takoj sklenjeno premirje v Mandžuriji, res se je poizkusila SZ z Japonsko sporazumeti. Sicer pa tega, da bi se SZ dezinteresirala na Kitajskem ali celo, da bi pomagala Japonski proti Kitajski tako, kakor pomaga Nemčiji, niti nisem hotel reči.</p><p style="text-align:justify;" id="p-8463">IV.</p><p style="text-align:justify;" id="p-8464">Čeprav sva si rekla, da ne bova drug drugemu pošiljala razprav o zgrešenosti svetovno življenjskega nazora drug drugega, te bo morda vendarle zanimalo, v katerih smereh vzbuja leninizem moje kritično razpoloženje:</p><p style="text-align:justify;" id="p-8465">Predvsem se mi zdi čudno, da je Marxa od vseh brezštevilnih marksističnih teoretikov, od revizionista Bernsteina, ortodoksnih marksistov Kautskega, Plehanova preko levičarjev Mehringa, Luxemburgove in Liebknechta pravilno razumel le Lenin, Lenina pa od vseh njegovih sodelavcev edino Stalin. Nauk, ki je tako težak, da ga v eni dobi more razumeti en sam človek in sicer kakor Stalin na ta način, da da vse druge, ki ga drugače razumejo, postreliti, se mi zdi vražje problematičnega pomena. Potem je vendarle v ospredju osebnost in ne nauk.</p><p style="text-align:justify;" id="p-8466">Le ker si je ta osebnost znala na en ali drug način priboriti položaj nekakega samodržca, le zaradi tega je njegova interpretacija marksizma odnosno leninizma pravilna. Na moje ponavljanje Stalinove nasilnosti mi boš morda rekel, da to okolnost demagoško izrabljam. Ne, dragi Kermauner, kakor tudi priznavam, da iz zgodovinskih dogajanj ni mogoče izločiti borbe z železom v roki, je Stalinovo postopanje nasilno v najslabšem pomenu te besede in ni nobene druge besede, ki bi mogla to postopanje točneje označiti.</p><p style="text-align:justify;" id="p-8467">Moj drugi pomislek se ne tiče toliko marksističnega ekonomskega nauka, temveč njegovega zgodovinskega materializma in tudi tu zopet ne toliko vašega prikazovanja zgodovine kot zgodovine razrednih borb, ki da se v današnjem stanju kapitalistične družbe podaljšujejo v imperialistične borbe za surovine in svetovna tržišča, čeprav je tudi to prikazovanje zelo enostransko – temveč se tiče vaše delitve družbe v dva razreda, katerih vsak je svet zase in, ki ju, kakor praviš, vežejo le streli. Takole deliti človeško družbo in obenem govoriti o človečanstvu, o človeku, je nedosledno.</p><p style="text-align:justify;" id="p-8468">Saj vendar trdite, da je v razrednih nasprotjih in duhovnem značaju razreda samega, meščanskega, kapitalističnega na eni in delavskega na drugi strani, neka zakonitost, zakonitost prav v prirodoslovnem pomenu zakonitosti. Priznati pa moraš, da je tudi kapitalist človek in ne samo proletarec. Zadostuje, da priznaš to dejstvo samo v prirodoslovnem pomenu besedice človek, ker tudi jaz nisem nikak sentimentalen človekoljub, ki bi zatiranim pridigoval, da naj ljubijo svoje zatiralce, ali ki bi mislil, da bom zatiralce pregovoril do drugačnega postopanja z zatiranimi s pridigovanjem o dolžnosti krščanske ljubezni do bližnjega. Kljub temu pa ne razumem vašega sovraštva do drugomislečih, sovraštva prav do človeškega iztrebljenja. Če gre za zakonitost razrednega duhovnega značaja kapitalistov, kje je potem kaka krivda kapitalistov, ki bi opravičevala vaše sovraštvo. Kjer je zakonitost, tam ni krivde in tam tudi sovraštva ne bi smelo biti. Prav radi tega, ker tudi jaz do neke meje priznavam zakonitost značaja in ravnanja razredov, enega ali drugega, ne morem z vami deliti tega osebno človeškega sovraštva proti meščanskemu, kapitalističnemu razredu. O krivdi meščana, kapitalista, začenjam govoriti šele tam, kjer kapitalist prestopi meje nujnosti ravnanja, v katere je vklenjen tudi sam po gospodarskem liberalizmu, konkurenčnosti in anarhičnosti tega reda, tam, kjer se res začne namerno izkoriščanje. To pa je seveda treba ugotoviti od vsakega do vsakega primera posebej. Zato govorim jaz raje o nujnosti borbe proti zasebno-kapitalističnemu gospodarskemu redu, temu naj velja sovraštvo, ne pa človeku, ki je vklenjen do neke meje v zakonitosti tega reda. Gre torej za osvoboditev človeka iz tega reda v najširšem pomenu te besede, vsakega človeka, ne samo delavca, proletarca, temveč tudi meščana, kapitalista. Le to je dosledno pojmovanje človečanske ideje, dosledno pojmovanje pa tudi zakonitosti razrednih nasprotij in duhovnih značajev razredov.</p><p style="text-align:justify;" id="p-8469">Glede Tvojega pojmovanja razrednosti in razrednih borb lahko rečem: Kar so nacionalistični šovinisti v odnosih med narodi, to ste Vi v razredno-socialnih odnosih: isti nečloveški, omejeni duh, isti mehanizem mišljenja, nastrojenost, isto preziranje človeka, vsakega človeka, ista nezmožnost najti neki dosledni človeški odnos do ljudi, ki so drugega mišljenja, kakor ste vi. Brez ozira na to, da ti mojega slovenskega nacionalizma ne razumeš, bi mi s takim pojmovanjem razrednosti, pa naj bi bilo tudi res, da je moj nacionalizem omejen, omejenosti ne smel očitati. Nimaš pravice. Zlasti pa nimaš nobene pravice govoriti o človečanski ideji, ker je enostavno ne razumeš in tudi ne razumeš prav revolucionarne pomembnosti te ideje v današnjem času in njene večne aktualnosti. S tako miselnostjo tudi ne moreš učinkovito nastopiti proti tistim, ki vas preganjajo. Ko namreč grozite kapitalistom prav z osebno človeškim iztrebljenjem, se ne moreš čuditi, če se ti ljudje že samo radi obrambe svojega golega življenja, brez ozira na gospodarske interese, postavijo v bran z mislijo: Potem je pa že bolje, da jih uničimo preje mi kakor oni nas. Psihološka reakcija na življenjsko ogroženost kateregakoli človeka, če že ni popoln slabič, je obramba s silo, nasiljem. Ne gre torej tu za kako usmiljenje, ki da bi ga jaz imel do meščana, kapitalista, temveč gre enostavno za ugotovitev zakonite psihološke reakcije vsakega, kakršnegakoli človeka na grožnjo s smrtjo. Kaj je to res tako težko razumeti? Boj veljaj torej privatno-kapitalističnemu gospodarskemu redu in ne človeku-kapitalistu odnosno njemu le v mejah resnične krivde. Seveda je to v praksi težko ločevati, a je vendarle treba, ne sme se na to nikdar pozabiti. Vaše pojmovanje razrednega boja je človeško psihološko temeljito zgrešeno.</p><p style="text-align:justify;" id="p-8470">Kako je v SZ s svobodo vesti in prepričanja, je tretja glavna točka mojega raziskovanja in premišljevanja. V individualističnem gospodarskem redu je privatna lastnina za povprečnega človeka brez dvoma še najboljša garancija svobode. Ko pa je v SZ privatna lastnina tudi na konsumpcijskih sredstvih precej omejena, bi mogla ta nedostatek pogojev svobode nadomestiti le uzakonitev pravice do dela in zaslužka vsakega človeka brez izjeme, po njegovih osebnih, duševnih in telesnih sposobnostih, po družinskem članstvu, ter dosledno izvedeno bolezensko, nezgodno in starostno zavarovanje. Kolikor pa vem, je kljub uzakonjenju pravice do dela v praksi ta pravica priznana le tistim nečlanom komunistične stranke, ki kimajo k vsemu, kar vsakokratno vodstvo odredi; čeprav se zdi človeku nerazumljivo, odkod da naj bi se ob že tako daleč izvedeni socializaciji pojavil razredni nasprotnik, ko za to sploh ni nikake družbene osnove več.</p><p style="text-align:justify;" id="p-8471">Četrto, kar se mi zdi posebno vredno premišljevanja, je vprašanje, ali je možno vpostaviti socialistični gospodarski red v eni sami zemlji, ne da bi morala izbruhniti socialistična revolucija istočasno v vseh ali v večini kapitalističnih dežel. Pri odgovoru na to vprašanje so se vsa zadnja leta najbolj ostro delili misleči duhovi marksistov. Boljševiški odgovor 1370 na to vprašanje je ruski, izrazito samoruski: da je namreč to možno. Možno pa je le, ker je na prostoru SZ dovolj vseh surovin za industrializacijo in potom nje za kolektivizacijo zemlje, dovolj živil in ker je bilo dovolj požrtvovalnosti. Brez vsega tega bi socializacija ne bila možna. Zato je po mojem mnenju tudi na to vprašanje od naroda do naroda različen odgovor. Mislim s tem reči to, da se tudi tu kaže usodnost individualizujočih sil zgodovinskega razvoja in sicer včasih pretežno duhovnega značaja, brez prave ekonomske družbene vzročnosti.</p><p style="text-align:justify;" id="p-8472">Vredna je premišljevanja tudi vloga kmeta v boljševiški revoluciji in vloga, ki jo more imeti kmet v morebitni socialistični revoluciji na Zapadu, Zgodovinarji revolucij 1. 1917 na Ruskem in priznanja boljševiških voditeljev se strinjajo v ugotovitvi, da je na Zapadu osvobodilo kmeta in ga politično potegnilo za seboj meščanstvo, v Rusiji pa boljševiki. Ob daljši individualistični preteklosti in vzgoji v nasprotju s preteklostjo ruskega kmeta (dolgotrajnejše tlačanstvo, mir) more leninizem na Zapadu računati s pomočjo le manjšega dela malih kmetov in podeželskih proletarcev, ne pa tudi na srednjega kmeta in večji del malih kmetov (od 2 ha dalje), ki tvorijo vendarle večino kmetskega prebivalstva. Res da industrijski delavec v svoji revolucionarnosti v nekaterih zapadnih deželah radi večje številnosti ni tako navezan na pomoč kmeta, kakor je bilo to v Rusiji, vendar je kmetski stan še povsod dovolj močan, da bi taka kolektivizacija, kakor je izvedena v SZ, vzbudila še brez primera hujši odpor, kakor je bilo to na Ruskem. Tudi položaj kmetskega stanu torej individualizira položaj odnosno revolucionarne pogoje industrijskega, mestnega proletariata na Zapadu.</p><p style="text-align:justify;" id="p-8473">V.</p><p style="text-align:justify;" id="p-8474">Ob koncu mi sicer prihaja na misel, da je moj trud prikazati to nelogičnost tvojega stališča v današnji situaciji, psihološko pomanjkljivost tvoje ideologije, pravzaprav čisto brezploden. Tvoje stališče je meni po teh pismih, ki si mi jih poslal, popolnoma jasno. Varnost SZ Ti je nad vse, njen prav ves in edini prav. Naj ti govorim karkoli hočem, iz vsakega tvojega stavka, kakor iz celote tvojega govorjenja vidim tvojo poslednjo misel: »Ne trudi se, Ude, z logiko, ne filozofiraj in moraliziraj. Voliti ti je samo med realnimi silami SZ na eni in ostalimi silami na drugi strani. Če bi tudi imel prav, kaj ti to pomaga. V borbi sil, kakor so SZ, fašizem ali zapadna meščanska demokracija, je ta tvoj prav brez pomena.«</p><p style="text-align:justify;" id="p-8475">Prav dejstvo, da si mi na moje pismo z dne 8. 10. 1939 odgovoril, čeprav tako, da je bil in je moral biti tudi moj prvi vtis tak, da nima nobenega smisla več dalje razpravljati, je meni vendarle dokaz, da oba še upava in da se oba še ne moreva otresti misli, da med človekom in človekom, ki se oba bijeta za resnico, ki jo oba zahtevata, priznavata kot najvišjo vrednoto, vendarle še niso vsi mostovi podrti.</p><p style="text-align:justify;" id="p-8476">Razen tega pa sem do smrti prepričan, da ne more biti res, da bi bila naša slovenska usoda tako pretežno zavisna od sil izven nas.</p><p style="text-align:justify;" id="p-8477">Slejkoprej radi tega tudi ne bom opustil svojega zadržanja nasproti vam. Slejkoprej se bom kakor doslej v nešteto pismih, ki sem jih pisal katerikoli politični osebnosti, ali v privatnih razgovorih (javno o tem ne morem pisati, to sam veš), zavzemal za to, da se vam prizna možnost ilegalnega življenja in udejstvovanja. Vem, da je »meščanska« demokracija za vas samo, kakor za kristjana bivanje na zemlji, postaja na potovanju v komunistična nebesa. Vendar pa se jaz tega prav nič ne bojim. Če bi imel moč, kakor je nimam, vi bi bili danes priznana stranka v Sloveniji. Po mojem globokem prepričanju so namreč komunisti v ilegalnosti tudi brez primere bolj domišljavi, kakor bi bili, če bi mogli legalno živeti.</p><p style="text-align:justify;" id="p-8478">Kljub vsemu mi bodi torej lepo pozdravljen!</p><p style="text-align:justify;" id="p-8479">Ude</p><p style="text-align:justify;" id="p-8480">Ljubljana, 18. XI. 39</p><p style="text-align:justify;" id="p-8481">Dragi Ude!</p><p style="text-align:justify;" id="p-8482">Tvoje pismo so mi doma nekam zamešali, tako da sem ga dobil v roke z zakasnitvijo celega tedna dni. Bal sem se že, da se je na pošti izgubilo, ker mi je dr. Vilfan pravil, da si mu poslal kopijo.</p><p style="text-align:justify;" id="p-8483">V zadnjem pismu mi je šlo predvsem za to, da Ti svoje stališče čimbolj temeljito razjasnim, da spoznaš, kaj hočem in zakaj tako hočem. Ne bi mogel še popolnoma pritrditi Tvoji izjavi, da Ti je sedaj moje stališče že »popolnoma jasno«, vsekakor pa drži, da Ti je precej bolj jasno ali da ga precej bolje razumeš, kakor pa si ga v začetku.</p><p style="text-align:justify;" id="p-8484">Zadnjič si se pokazal skrajno malo pripravljenega razumeti moje stališče in nasledek tega je bila vehemenca v tonu in formi mojega odgovora. Bila pa je tista vehemenca tudi naravnost izzvana po celi vrsti nestvarnosti v Tvojem pismu ... Res samo dejstvo, da ne soglašaš z menoj, ne bi upravičevalo takega tona, kajti čeprav ne soglašava, čeprav izhajava iz popolnoma v osnovi različnih izhodišč in zato vidiva vsak problem drugače ter si vsak nekaj drugega želiva, bi vendarle lahko razumela drug drugega stališče – in pripravljenosti za to Ti pri meni, jaz pa pri Tebi nisem videl. Sedaj pa sva očitno napravila lep korak naprej v tej smeri in zato tudi ton in forma postajata mirnejša in pisanje stvarnejše. Zlasti od tistega Tvojega poudarjenega samopoviševanja, po katerem sem moral udariti z vso silo, so ostali v Tvojem zadnjem pismu le še nekateri sledovi in v skladu s tem bodo, tako upam, tudi v temle mojem odgovoru ostali od prejšnje vehemence samo še nekateri sledovi. Pravilno si zapisal, da med nama, ki se oba bijeva za resnico, čeprav se nisva prebila do iste resnice, ampak vsak do svoje, »še niso vsi mostovi podrti«.</p><p style="text-align:justify;" id="p-8485">Razen tona si mi oponesel še »podtikanje trditev«. Mislim, da Ti nisem prav nobene trditve »podtaknil«. Če pa sem iz Tvojega izhodišča napravil nekaj zaključkov, ki jih Ti sam nisi napravil, Ti nisem hotel nič podtikati niti uganjati kako demagogijo, ampak Te le opozoriti, kam lahko vodi pot iz Tvojega izhodišča. Ti si sedaj marsikaterega teh mojih zaključkov zavrnil, toda ostajaš na svojem izhodišču, iz katerega so taki zaključki še vedno mogoči ...</p><p style="text-align:justify;" id="p-8486">V prvem odstavku svojega pisma si jasno formulirali in utemeljil svoj pogled na današnjo vojno: Si za sile, ki se borijo proti Nemčiji, v kateri vidiš najnevarnejši imperializem s slovenskega stališča. Ti si za poraz tega imperializma – bogme, tudi jaz sem za njegov poraz in dovolj jasno se je to moje stališče kazalo v obeh pismih, da bi ga bil lahko videl in upošteval. Tu se ne ločiva, ločiva pa se v naslednjem: Ti si za zmago anglofrancoskega imperializma – jaz pa sem za njegov poraz, za katerega so tudi moji angleški in francoski tovariši. Mi smo za poraz imperialističnega sistema, Ti si pa za poraz nemškega imperializma. To je, vidiš, bistvena praktična razlika med mojim in Tvojim stališčem!</p><p style="text-align:justify;" id="p-8487">Da Ti še vedno ne razumeš mojega stališča, priča Tvoja, če se ne motim, nova trditev, da mi dejansko stojimo, »čeprav z neko omejeno pomočjo, na strani Hitlerjeve Nemčije«; Ti vidiš pri nas borbo »samo še proti francoskemu in angleškemu imperializmu, nič več pa proti nemškemu nacional-socialističnemu«. Nataknil si si pač taka očala, da vidiš napak! SZ je nevtralna in svojo nevtralnost prav imenitno vzdržuje s tistim ravnanjem, ki ga Ti imenuješ »omejena pomoč« Nemčiji, SZ je steber miru na svetu, obsoja vojno in ne želi zmage nobenega od bojujočih se imperializmov, ampak poraz obeh. To vidi vsakdo, kdor brez predsodkov gleda na njeno nevtralnost ... Priznal boš pač, da ne more napovedati obema imperializmoma vojne hkrati, da bi tako prispevala k njunemu porazu, in prepušča, da to tadva opravita drug nasproti drugemu. Če bi sklenila mir, meniš, da bi bili mi »razočarani«? Od kod imaš že spet to? Borita se za svoje koristi, ne za naše, in tudi mir lahko skleneta z vidika svojih koristi, ne naših. Zakaj nam podtikaš tako naivnost, da bi od njih pričakovali kaj drugega, kakor da se borita za lastne koristi? Toda prav zato, ker se borita za svoje imperialistične koristi, mi njun boj obsojamo in nam niti na misel ne prihaja, da bi se vsaj umešali kot pomočniki enega ali drugega. Seveda tudi ni res, da bi čutil do nenapadalnega pakta kako »brezskrbnost«; zavedam se samo, da je novi položaj v Evropi za imperializem neugodnejši, kakor je bil prejšnji, in menim, da nimaš prav nobene osnove za podtikanje neke »brezskrbnosti« ...</p><p style="text-align:justify;" id="p-8488">Radoveden sem sedaj, ali gledaš na to poglavitno razliko v najinih nazorih prav tako kakor jaz, zlasti ali tolmačiš pravilno, zakaj jaz v nasprotju s Teboj sedaj nisem na strani Anglije in Francije proti Nemčiji, ampak na strani SZ, in zakaj sem zoper to, da bi katerokoli ljudstvo, zlasti še moje, prelivalo kri za zmago zahodnega imperializma. Vsaj o tem bi se pač morala do konca pomeniti.</p><p style="text-align:justify;" id="p-8489">Popolnoma v skladu s tako opredeljeno razliko je tudi razlika v gledanju na angleški imperializem. Da tudi te razlike ne vidiš prav, priča dejstvo, da Ti je še vedno uganka, zakaj Ti spričo svojega sovraštva do nemškega imperializma, ki nama je skupno, ne čutiš nobenega sovraštva do angleškega, kakor ga čutim jaz. Ali Ti nisem morda dosti napisal o svojem načelnem odklanjanju imperializma kot sistema in vseh njegovih posameznih sil?</p><p style="text-align:justify;" id="p-8490">Razlika v najinih nazorih pa ima globljo osnovo v naslednjem: Ti predpostavljaš formalno demokracijo zahodne Evrope, ki jo oznamenjuje kapitalizem, imperializem, okiten s »svobodo osebnosti« – dejanski demokraciji SZ, ki jo oznamenjuje socializem, spojen z zatiranjem kapitalistične protirevolucije, jaz pa seveda narobe predpostavljam drugo prvi. Tu je, prijatelj, osnovna razlika med nama: Ti dejansko nisi socialist, ampak formalni demokrat, kar jaz ne morem biti, ker sem socialist. Meni je seveda predvsem za možnost in gotovost razvoja <span style="font-style:italic" itemprop="hi">dejanskega</span> socializma, ki se razvija v SZ, in me prav nič ne zadovoljuje Tvoj »golob na strehi«, to je Tvoja »možnost uspešne borbe proti individualističnemu gospodarskemu redu«, »možnost uveljavljanja in od leta do leta vedno silnejšega nastopanja socialističnih strank« v okviru zahodno evropske imperialistične plutokratske »demokracije«, ki se zdi Tebi tako dragocena za človeštvo, ker se ne zavedaš, kako problematična in neeksistentna je ta možnost, dokler zahodni imperializem ne doživi poraza ... Razpust k[omunistične] stranke v Franciji, ki pomeni likvidacijo »duhovne svobode vesti in prepričanja«, Te očitno ni nič poučil. »Demokracija« samo tako dolgo, dokler ni ogrožen imperializem, kajne? Hvala lepa zanjo, prijatelj, jaz jo zaničujem prav tako, kakor jo Ti hvališ!</p><p style="text-align:justify;" id="p-8491">Napačno je tudi Tvoje mnenje, da bi mi meščansko demokracijo branili zato, ker sicer fašizem z njo vred pokoplje tudi l[eninizem]; napačno je zato, ker ni pravilna sodba, da je »z meščansko demokracijo obenem pokopan tudi l[enini]–zem«. Ta se ni razvil v razmerah meščanske demokracije in zato tudi ni od nje odvisen ...</p><p style="text-align:justify;" id="p-8492">Mislim, da sem zadnjič dovolj razložil, da meni ni treba izbirati med večjim in manjšim zlom, medtem ko je tebi mogoče izbirati samo med večjim in manjšim zlom, ker Tvoja misel ne seže izven sveta imperializma in kapitalizma.</p><p style="text-align:justify;" id="p-8493">Napačno je tudi Tvoje mnenje, da »je šlo od l[eninistične] strani samo za taktično potezo« pri nastopanju v ljudskih frontah proti fašizmu. Zakaj »samo« taktična poteza? Tista politika je bila narekovana od odnosa sil v svetu, predvsem od dejstva, da je postala fašistična Nemčija središče svetovne reakcije in da je bilo treba zbrati vse sile, ki so bile temu središču nasprotne. Druge politike si v tistem položaju ne morem predstavljati. Nobena drugačna politika ne bi bila pravilna. Politiko določamo tako na temelju skrbne analize položaja, postavimo glavni smoter za dani položaj, preučimo vprašanje zaveznikov itd. To nam nalaga marksistična znanstvena metoda. Ko se spremeni položaj, je treba ustrezno spremeniti politiko. Zadnjič sem Ti razložil, kako bistveno se je položaj spremenil, kar menda Zate še ne velja, ker pač izhajaš iz povsem drugačnega izhodišča in še danes pišeš: »Sodil sem torej, da bo svetovni komunizem pri tej taktiki vztrajal vsaj toliko časa, dokler v Nemčiji ne pade nacional-socializem ...« Zato si bil presenečen nad spremembo politike, medtem ko sem jaz takoj vzel v vednost spremembo položaja z obratom Nemčije v odnosu do SZ. Ta obrat je objektivno svetovnozgodovinskega pomena in je ustvaril novo svetovnopolitično situacijo. Ti poudarjaš: Hitlerizem še trdno stoji, nemško delavstvo je zatrto pod njim, narodi so dalje ogroženi. Vse to je res, ampak res je tudi, za kar Tebi ni nič mar, da je Nemčija napravila tak zunanjepolitični obrat, ki je omogočil in naložil SZ in nam, da zavzamemo drugačno stališče od prejšnjega. Res »nacional-socialistični imperializem s tem še ni premagal« in sem si »o brutalni težini tega dejstva« popolnoma na jasnem. Toda na jasnem sem si tudi o nevarnosti zmage anglofrancoskega imperializma, ki bi uvedel v Srednji Evropi novo versajsko reakcijo z restavracijo Habsburžanov (francoska vlada nasprotuje Beneševi zamejski vladi, Daladier Beneša ni hotel sprejeti, pač pa sprejema Starhemberga) in podobnih reakcionarnih diktatur, pod katerimi bi se zvijali narodi in trpela ljudstva še bolj, kakor so pod versajskimi. Pod pokroviteljstvom anglo-francoskega imperializma so postavljali svoje vislice Horthy, Pilsudski, Živkovič, Franco itd. Takih daril tretje republike si jaz ne želim več ... Zato odklanjam anglofrancosko varstvo nad vzhodno- in srednjeevropskimi narodi, pač pa sprejemam varstvo SZ, od katerega ne pričakujem takih daril, ampak popolnoma drugačna, ki s skrbmi londonskih in pariških trustov za njihove monopole nimajo prav nobene zveze ...</p><p style="text-align:justify;" id="p-8494">Svojega sebičnega nacionalizma, o katerem sem pisal zadnjič, ne utemeljuješ ... A še ne vidiš prave razlike med mojim in svojim stališčem, ko primerjaš svojo »omejenost« z mojo, češ kakor Ti motriš svetovne dogodke samo s stališča interesov svojega naroda, pa jih 1740 motrim jaz samo s stališča SZ. Nočeš namreč upoštevati okolnosti, da je SZ vendar zveza narodov, ki se lahko razširi na nadaljnje narode, da SZ ni ruski narod, čeprav je sila tega naroda največja sestavina njene sile. Gledanje s stališča SZ je internacionalizem, Tvoje gledanje pa je nacionalizem. Biti načelno za svobodo slehernega naroda ni prav nič omejeno stališče. Omejeno stališče pa je biti za svobodo lastnega naroda ali nekaj narodov, glede nesvobode drugih pa mižati ... Kakor velja za Tebe, da Te je življenje postavilo med slovenski narod in da vse Tvoje delo lahko postane za človeštvo pomembno le preko tega naroda, velja isto tudi za mene! In prav lepo praviš: Cim bolj krepko se bom v tem narodu boril za zmago človečanske ideje, tem krepkejši bo ta narod, tem bolj se bo zavedal svojih življenjskih pravic, tem več bo imelo od tega naroda tudi človeštvo. To Ti podpišem z obema rokama. Ne, v tem se ne ločiva. Ločiva se pa v vsebini »človečanske ideje«: Tebi je meščanska demokracija, meni je socializem. Ker Tvoj meščanski demokratizem ni izrazito konservativen in ker kot Slovenec ne moreš biti izrazit pristaš imperializma, kakor so na priliko vodje tretje republike v preteklosti in sedanjosti, sva si kljub razliki lahko politično nekako blizu. Toda ob konkretnem vprašanju, ki je pred nama sedaj, naju razlika v pojmovanju »človečanske ideje« postavlja vsakega na drugo stran: Tebe na stran Francije in Anglije, mene na stran SZ. Da, za to nama gre, da se slovenski narod postavi na pravo stran in se zanjo z vso silo bori, kadar bo treba; toda najin odgovor na vprašanje, kje je danes in kje bo jutri prava stran, je različen. Kako daleč gre še vedno Tvoje nerazumevanje mojega stališča, dokazuje Tvoje vprašanje: »Ali naj v tej situaciji ... simpatiziram z nacionalsocialistično Nemčijo?« Ne, od takih simpatij bi Te odvračal, če bi bila kaka nevarnost, da se Te primejo; a menda sem prav presodil, da take nevarnosti ni, ko si vendar zaradi antipatij do te Nemčije sprejel nekritične simpatije do njenih vojnih nasprotnikov in – antipatije do SZ zato, ker ni hotela postati njena vojna nasprotnica.</p><p style="text-align:justify;" id="p-8495">Tvoj nacionalizem, Tvoje pojmovanje narodnosti, ki ga poznam iz »Sv [obodne] mladine«, res ni reakcionarno, ne imperialistično, ne šovinistično in smo zato lahko bili s Teboj tesni sobojevniki za slovenstvo, kar bi sicer ne bilo mogoče. Razlikovali pa smo se in se še v metodi teoretičnega razglabljanja o vprašanju narodnosti: Tvoja je idealistična, naša materialistična. Že pred sedmimi leti sem si začrtal nalogo o priliki polemično oceniti Tvojo metodo. Te prilike seveda ne bo, dokler spet ne povzameš besede, kar bi bilo prav in potrebno. Tedaj pa bosta javno trčila skupaj dva teoretična nazora, ki se bijeta v svetu, odkar je Marx utemeljil novo metodo raziskovanja družbenega razvoja.</p><p style="text-align:justify;" id="p-8496">Seveda ima po tej metodi in teoriji tudi ta teoretična razlika, kakor vsaka, svoje socialne korenine in tudi socialne nasledke. Lep primer takega nasledka si dal v svojem pismu tam, kjer govoriš o složnem nastopu vsega naroda brez razrednih razlik. Svetovni boj med obema razredoma je danes dosegel tolik pomen in tako ostrino, da je složni nastop modernega naroda, ki je socialno diferenciran, le redko mogoč. Tudi zunanja politika je tako zelo odvisna od razredne politike, da je le v redkih položajih mogoče, da bi na njena vprašanja mogli dati reakcionarni razredi enak odgovor kakor napredni razredi. Seveda je to zgolj teoretično rečeno in bi brez konkretnih primerov ne prišla do večje jasnosti. Gotovo pa imaš prav, da se tu skriva neka razlika med nama. Ti bržkone misliš, da bi se mi morali kdaj pa kdaj odreči svojemu razrednemu stališču zaradi složnosti naroda. Jaz pa sem zoper vsako žrtvovanje za razrednega sovražnika, narodna složnost z njim je mogoča le, če gre on po liniji, ki razrednim interesom proletariata ne škoduje. Ne vem, kaj si predstavljaš pod »složnim nastopom vsega naroda«, ki ga po Tvojem mnenju nalaga današnja situacija. Morda je vsaka beseda o tem vprašanju še prezgodnja, kajti jaz menim, da bi se okrog nastopa za zedinjeno, svobodno Slovenijo v federaciji s sosednjimi narodi na jugu, na vzhodu ali tudi še na druge strani sveta, lahko zbral ves slovenski narod – brez reakcionarnega kapitalističnega smetišča ...</p><p style="text-align:justify;" id="p-8497">Nas prav naša ideologija navaja k največji pozornosti na »individualne situacije« – pa mi zameriš, ko tako nizko cenim Tvoje poznanje marksizma! Zakaj trdiš, da postavljamo realizacijo svojega programa v daljno (?) prihodnost? Tudi v tem si nisi prav na jasnem: mi boja slovenskega ljudstva ne podrejamo boju ljudstev sosednjih narodov, ampak ga le vzporejamo z njim.</p><p style="text-align:justify;" id="p-8498">Seveda smo tudi mi za etapne cilje, toda ne damo se na njih ustaviti. Seveda smo za najbližji dosegljivi cilj, za svobodno Slovenijo v jugoslovanski federaciji, »odločno demokratično« – toda ne zgolj v smislu formalne demokracije po zgledu plutokratske tretje republike, ampak tudi v smislu odločno demokratičnih socialnih reform: razdelitev veleposestniške zemlje itd., itd. Ali se lahko zmenimo za tak program, da bi tudi ljudstvo res »mnogokaj« doseglo, ne pa ostalo praznih rok, kakor je bilo? Potem bi šli do tega etapnega cilja lahko skupaj! In bi lahko skupaj prevzeli vladno odgovornost, ki pa je mi ne moremo prevzeti, če bi stal pred nami potem še ves boj za dovršitev meščansko-demokratične revolucije, če bi slovenska gospoda obdržala vse svoje pozicije ... A vprašam Te: Kje so tiste meščansko-demokratske sile, ki bi pristale na tak ljudsko demokratični program, kje jih vidiš pri delu? Tu imaš najbolj razvito krilo delavskega gibanja in njegove zaveznike med osiromašenim kmečkim ljudstvom ter med mlajšo inteligenco, ki so se združili na temelju takega programa v politično formacijo ZDL [Zvezo delovnega ljudstva]. Krščanski socialisti so takemu programu blizu, pa si deloma še niso na jasnem, so premalo strnjeni in v celoti premalo pogumni. Pa glej dalje na desno: tam je skupina političnih špekulantov okoli xy in yz, ki so še predvčerajšnjim bili proti kmečko-delavski stranki, včeraj pa so jo za boj proti levi demokraciji ustanovili; ob njih vidiš socialne demokrate ... Tem elementom gre predvsem zato, da bi bili čim prej deloma deležni oblasti, pa ne zaradi izvedbe kakega programa, ampak zaradi prijemljivih koristi, zaradi korit v širšem in ožjem smislu besede, zaradi breznačelnega oportunizma! Ti po svojem duhu in morali med nje ne spadaš, a idejno si jim zelo blizu in – če sem prav presodil, je uvodnik v današnji »Sloveniji« Tvoj – jih kličeš skupaj v stranko sredine, ki bi bila med desnico in levico – proti ideji tretjega tabora, ki bi edina imela danes velik politični pomen ... Naštetim oportunističnim elementom bi res prav prišla Tvoja teorija o prevzemu vladne odgovornosti v tvorbi, ki bi prinesla okrnjeno formalno demokracijo, ne da bi ljudstvu kaj dala v smislu njegovih demokratičnih socialnih zahtev in potreb. Vem, da ni to Tvoj namen, a objektivno, po logiki stvari in idej, bi se prav lahko zgodilo, da bi Ude v svojem formalnem demokratizmu in v svoji zaljubljenosti v »prvo, najbližjo etapo« dajal politično teorijo drobtinčarskim oportunistom, ki bi nadaljevali delo slovenskih demokratičnih politikov iz poprevratne dobe in ki ne bi bili dejansko nič drugega kakor jez proti levici ...</p><p style="text-align:justify;" id="p-8499">Kdo je kriv notranje slabosti, da, neuresničljivosti tretjega tabora v širšem obsegu? Ne mi, dragi Ude, ampak vi, ki se ne morete dokopati do res ljudskega demokratičnega programa, ki bi vas za prihodnjo etapo vezal z nami ali nas z vami! Tvoja teorija le prikriva dejansko odklanjanje skupnega boja z nami za resnično demokratizacijo Slovenije. Kje so vaši, Tvoji pogledi na resnično demokratizacijo Slovenije? Kako stojiš do demokratičnega (nesocialističnega) programa ZDL, zaradi katerega te dni zapirajo ljudi, ki so ga podpisali? V čem obstaja tisto »mnogo kaj«, kar bi se dalo doseči v svobodni Sloveniji s prvo etapo? Mislim seveda, za ljudstvo doseči, da bi se mu odprla možnost dostopa k večjemu kosu kruha in k večjemu razvoju! Razen krščanskih socialistov se samo mi trudimo prebuditi to ljudstvo k aktivnejšemu življenju, k misli in boju za resnično izboljšanje njegovega socialnega stanja – in to je osnovno za njegovo prebujenje – Ti pa nam očitaš, da smo »škodljivci«! Rekel mi boš, da Ti podtikam, če zapišem: Mar Ti je za prebujo tega ljudstva v nižinah, mar toliko kakor liberalcem ali klerikalcem, bojiš se je kakor oni A res je, da si le teoretično za prebujo ljudstva, praktično pa Tvoje stališče prebuje ne samo ne pospešuje, ampak jo celo ovira! »Tretji tabor«, če naj res nekaj bo, je samo lahko ljudski tabor – pa ne profesorsko »Slovensko društvo« ali inteligentska »Slovenija« ... Vi ne najdete poti do tretjega tabora, do sodelovanja z nami, kakor se trudimo, da bi Vas do tega pripravili. Zato je naravno, da si za brezkrvno stranko »sredine«, ki nima nobene prave osnove in zato ne sedanjosti ne prihodnosti, da si obvisel med obema starima in tretjim taborom v zraku ... Ta sredina je res: ne krop ne voda, sredina zaradi ustavljenega in okrnelega duhovnega razvoja, nikdar pa ni nadaljevanje svetlega izročila Prešerna, Levstika, Cankarja, ki jim nobene take sredine ne moreš očitati ...</p><p style="text-align:justify;" id="p-8500">Na temelju tistega, kar si napisal v zadnjem pismu, sem Ti moral očitati obrnjeno hitlerstvo, ker nisi nikjer pokazal na socialno-zgodovinske vzroke svojstvene miselnosti nemškega imperializma. Res to s Tvojim splošnim naziranjem ni bilo v skladu in z zadovoljstvom jemljem v vednost, da si mnenja, da ta miselnost lahko izgine, kakor je nastala. Praviš, da mora doživeti poraz, prej se ne bo ozdravila. Res mora doživeti poraz. Toda o tem si pač lahko prepričan, da je novi Versailles ne bi ozdravil, niti nova novembrska revolucija in nova weimarska republika, ki bi bila kakor stara pravi rastlinjak zanjo. Potrebna je nemška revolucija, ki bi dvignila ljudske plasti nemškega naroda iz nižin, strla moč nemškega fevdalstva in meščanstva ter njegovo izročilo poteptala in razglasila imperialistično miselnost za sovražno nemškemu narodu in človeštvu, ki bi, skratka, uvedla trd in strog red, kakršen je Tebi v SZ tako malo všeč, čeprav gre za prav takimi smotri.</p><p style="text-align:justify;" id="p-8501">Prav tako sem zadovoljen s Tvojo izjavo v prid možnosti federalne zveze narodov.</p><p style="text-align:justify;" id="p-8502">Mislil sem, da bom lahko krajši, pa imam še celo zadnjo tretjino Tvojega pisma pred seboj in v njej dosti spornih vprašanj. Ne morem in ne smem preko njih, ker sedaj očitno vidim, da ne stojiva na istem mestu, ampak se v debati vendarle premikava k boljšemu razumevanju nazorov drug drugega in obenem sproti načenjava tudi nova vprašanja. Taka debata pa je očitno v miselno korist naju obeh in morda tudi koga tretjega, ki ji pazljivo sledi.</p><p style="text-align:justify;" id="p-8503">Še nekaj moram dodati k dvema vprašanjema, ki sem ju zadnjič obširno obravnal in kjer me tudi še ne razumeš popolnoma: odvisnost od središča in presenečenje. – Predvsem Ti še zmerom ne gre v glavo, da bi mi lahko popolnoma enako gledali na mednarodni položaj iz Moskve, iz Ljubljane, iz Pariza in iz Trsta itd. Upoštevati bi vendar moral, da imamo vsi isto izhodišče in isti smoter v svetovni politiki, da so naši smotri v domači politiki nujno podrejeni svetovnemu smotru. Sprememba v svetovnem položaju se torej tiče nas vseh enako in moramo vsi enako spremeniti politiko tako, da ustreza novemu položaju. Osnova enakosti našega gibanja, ki ni samo mogoča, ampak dejanska, nikakor ni – tole dobro premisli! – slepo zaupanje, ampak skupno izhodišče, skupni smoter in skupna metoda analize položaja. Nemogoče si je zamisliti položaj, kjer bi bil interes SZ v nasprotstvu z našimi prizadevanji kjerkoli na svetu, kajti okrepitev in samoohranitev SZ je okrepitev in samoohranitev sile, ki oživotvarja veliko svetovno idejo, težečo k uresničenju po vsem svetu, in vsemu svetu dokazuje koristnost te ideje za človeštvo. Kakor nas ni doslej to privedlo do nobenih absurdnosti, nas tudi poslej ne bo ...</p><p style="text-align:justify;" id="p-8504">Mislim, da iz gornjega lahko spoznaš: Tam, kjer Ti vidiš disciplino, slepo zaupanje, tam je dejansko samo skupno, enako gledanje! To je bolna točka v najini debati, da tega še sedaj nisi sprevidel in da si prejšnji »prezir« nadomestil z »obžalovanjem«, to se pa pravi, da si ostal pri istem; sedaj imam prav tisti občutek, kakor sem ga imel po prejšnjem pismu, da se povišuješ, češ medtem ko jaz mislim s svojo glavo in sam prihajam do »resnice«, so se dali ti možički navezati na vrv discipline in si zanje vse resnice izmislijo drugi. To Tvoje samopoviševanje je skoz in skoz neupravičeno. Slab l[eninist], ki sprejema neko gledanje na položaj v svetu iz discipline, ne pa iz lastnega razumevanja! Tak bo prej ali slej, če se ne bo dokopal do pravilnega uporabljanja metode, do pravega izhodišča in smotra, odjadral med »samostojne duhove«, to je v Tvojo idejno bližino ...</p><p style="text-align:justify;" id="p-8505">Tvoje predvidevanje, da »se bo leninizem v posameznih deželah začel rušiti«, bi se opiralo lahko edinole na pričakovanje, da bodo ocene in politični zaključki, ki jih daje središče tega gibanja, krivi, napačni in da ne bodo hitro popravljeni. Tu se vidi, kako vnaprej, a priori, neosnovano podcenjuješ silo najpopolnejše metode za analizo družbenega razvoja, marksistično znanost, ki je tako malo poznaš, da tudi ne veš, koliko priložnosti je imela, da v svojem skoraj stoletnem razvoju odpove, pa ni odpovedala v ničemer ...</p><p style="text-align:justify;" id="p-8506">Če pa se leninizem ne bo začel rušiti, mu napoveduješ, »da bo v svoji toposti za neko psihološko dejstvo (?) v borbi z ,meščanskimi' demokracijami izzval fašizem še v tistih deželah, kjer ga še ni«. Vidi se, da prav dobro čutiš, kak je dejanski odnos med meščansko demokracijo in fašizmom, namreč, da kapitalizem seže po fašizmu, če mu meščanska demokracija v boju zoper proletariat ne zadostuje več ... Političnega zaključka iz tega – seveda ne napraviš, ampak presodiš: Vi ste krivi, kaj se pa nočete prostovoljno ukloniti meščanski demokraciji! Ne, mi se ne moremo prilagoditi kapitalizmu in imperializmu zavoljo še tako lepih oči meščanske demokracije, ker bi se drugače odrekli boju za preobrazbo družbenega reda a la socialna demokracija. Razumemo, da se kapitalistični razred brani, toda vemo, da mu fašizem ne nosi rešitve, ampak da je le izraz izrednih težav, ki jih mora kapitalizem v tisti državi obvladati...</p><p style="text-align:justify;" id="p-8507">Glede presenečenja me že dokaj bolj razumeš, pa tudi še ne popolnoma. Sprevidel si, da nisem mogel vnaprej videti dogodkov in sprememb, ki so jih povzročili. Glede konkretnega »presenečenja« pa Te moram opozoriti še na nekatere okolnosti, kar bi bil lahko storil že prej: Mi smo, npr. v našem krogu, pričakovali spremembe zunanje politike SZ že od Monakovega dalje in to pričakovanje je bilo potrjeno že v St[alinovem] govoru marca, z gotovostjo pa je bila »obljubljena« sprememba z nadomestitvijo Litvinova z Molotovom malo časa po tistem govoru, ki je spremembo le nakazal. In ob sklenitvi nenapadalnega pakta smo šele prav razumeli vse finese v Stalinovem govoru od marca! Če hočeš o teh dejstvih prav razmisliti, lahko uvidiš, kako malo discipline – namreč prav nič – in kako mnogo razumevanja, da, samostojnega razmišljanja, je zahtevala od nas sprememba zunanje politike SZ v spremenjenih – pred očmi vseh – razmerah. Doklej se boš še otepal s tako pravcato sholastiko: »... še vam očitam, da ste imeli iz svojega idejnega izhodišča za možno, kar se potem ni zgodilo, oziroma za nemožno, kar se je potem vendarle zgodilo; medtem ko naknadno sedaj vse, kar se je zgodilo, z vso silo zagovarjate tako, kakor da prav za prav drugače niti ne bi moglo biti.« Nočeš in nočeš razumeti – kajti da ne bi mogel, tega Ti ne morem očitati, pa ne zaradi forme, ampak iz prepričanja – da bi bil pred Monakovim mogoč skupen nastop zahodnih imperializmov in SZ v obrambo Češkoslovaške, da bi bil to nastop svetovne demokracije v najširjem smislu, zvezane meščanske in proletarske – zoper nemški fašizem kot središče svetovne reakcije za ohranitev demokratične države malega naroda. Tak skupni nastop bi bil koristen svetovnemu demokratičnemu gibanju, bi bil bržkone še preprečil zmago španske reakcije, ker bi bil zavrl intervencijo nemškega in italijanskega fašizma, pospešil demokratično, protifašistično gibanje po vsem svetu in bi bil torej škodljiv za svetovno reakcijo. Zato ravno, ker bi pomenil korist demokracije in škodo reakcije, ga je angleška reakcija s pomočjo francoske, poljske itd. preprečila. Z Monakovim se je obrnil list v evropski zgodovini in hkrati spremenil položaj. Najprej je vse kazalo, da sta zahodna imperializma pripravljena podpreti Hitlerjevo Nemčijo za ekspanzijo proti SZ (Poljska se je že prej zvezala z Nemčijo zoper SZ!). Ko pa se je pokazalo, da Nemčija monakovske menice noče plačati, to se pravi, da noče iti nad SZ, ampak nad poljskega vazala zahodnega imperializma, je postalo tisto, kar je bilo v prejšnjih razmerah mogoče, nemogoče in je tisto, kar je bilo prej nemogoče, postalo mogoče. To, dragi Ude, pa ni sholastika in sofistika, kakršno premoreš Ti, ampak zajetje dejanskega, realnega razvoja! V položaju, ki je nastal z novo možnostjo sklenitve nenapadalnega pakta, pa SZ in njeni somišljeniki niso mogli prav nič drugače ravnati, kakor so ravnali. Kaj za božjo voljo jim moreš tu »očitati« – razen če hočeš sholastizirati ne glede na spremembe v položaju po slavnem zgledu sholastikov, ki so hranili olje poleti na soncu, pozimi pa na topli peči in trdili, da ne zmrzne. Temperatura se spreminja in olje zapusti svojo kapljivotekočo obliko, mednarodni odnosi se spreminjajo in treba je spremeniti tudi politiko – primer dialektike, ki edina lahko zrcali realno gibanje v naravi in družbi, o kateri pa v Tvojem miselnem sistemu ni sledu ... In na tej osnovi nam očitaš »raztegljivost ideologije in morale«?! (Angleškim imperialistom, monakovcem, kaj takega ne očitaš!!) Jaz ti pač z večjo pravico lahko očitam omejenost ideologije in morale, z enako pravico kakor sholastikom omejenost fizike.</p><p style="text-align:justify;" id="p-8508">Očitno nimaš nobene predstave o nadaljnjem razvoju marksizma, ki je delo Lenina in njegovega učenca, nobene predstave o tem, da je marksizem živa veda o družbi, ki se mora razvijati, kakor se razvija družba, če naj ostane živa veda, če naj ne zakrne v shematično formulo in v kvietistično opazovanje življenja, kakor je zakrnila v rokah Kautskega itd. V vprašanje likvidiranih protirevolucionarjev v SZ, h kateremu se Ti zopet in zopet vračaš, se pa nočem spustiti, ker hočem ostati pri vprašanjih, o katerih sva oba približno enako informirana in jih različno tolmačiva in presojava. O tem vprašanju pa Ti nimaš prav nobenih informacij, kakor dokazuje Tvoje naivno tolmačenje... (Lahko bi si bil nabavil vsaj Seidewitzevo »Die grosse Alternative« ...) Seveda se motiš, ko se čudiš, od kod naj bi se v SZ pojavil razredni nasprotnik, pozabljaš pa na špijone in na mnogotere ostanke kapitalistične sploh in meščansko-demokratične ideologije posebej v glavah ljudi ...</p><p style="text-align:justify;" id="p-8509">Pomisleke imaš zoper našo delitev družbe v dva nujno sovražna razreda. Mi vendar samo ugotavljamo neko dejstvo, pred katerim Ti mižiš! Živiš v malomeščanskem okolju in svetu (tu ne smeš videti nobenega očitka!) in ne čutiš ostrine razrednega nasprotja v družbi (to je pa že očitek!), nujnega samoraslega sovraštva med zatiralci in zatiranimi, družbenega sovraštva, ki spremlja in ostri razredne boje. Boja zoper kapitalistični red ni, če ni boja zoper moč in vpliv tistega razreda, ki ta red vzdržuje, ki meni, da je edini poklican za vlado v družbi in vidi v boju zoper sebe razbojništvo in anarhijo. Zato ker odklanjaš boj zoper kapitalistični razred in njegove priveske, nisi socialist. Le sebi v ničemerno tolažbo govoriš »raje o nujnosti borbe proti zasebno-kapitalističnemu gospodarskemu redu«, čeprav na ta boj praktično ne misliš. Tu boš zopet mislil, da Ti podtikam. Ne podtikam, ampak ugotavljam, da si objektivno zavzel pozicijo zoper rušenje in zoper rušitelje tega reda; kako, za božjo voljo, naj bi Ti priznal, da se boriš zoper njega, ko pa tako jasno poudarjaš, da ne želiš zla razredu, ki ga vzdržuje z nasiljem in s prelivanjem krvi, ko mu enostavna državna prisila ne zadostuje?! »Nečloveškega, omejenega duha« in ne vem, kaj še vse nam očitaš zato, ker sovražimo s tem redom vred tudi njegovega nositelja, razred, v katerega korist se ta red vzdržuje?! Ti si za neko »človečansko idejo«, ki objektivno ne pomeni nič drugega kakor nadaljevanje tega nečloveškega reda! Jaz, dragi Ude, prav dobro razumem, da kapitalistični razred brani ta red in tako brani sebe, toda Ti ne razumeš, da je tu razred, ki se bori za svoje življenje zoper ta red in zoper njegov razred, in predvsem nočeš videti, da kapitalistični razred s priveski vred predstavlja le nekaj odstotkov človeštva ali naroda, medtem ko so množice človeštva ali naroda – delovni ljudje, ki imajo od odprave tega reda pričakovati človeško življenje. Zato je zame edina rešitev človečanska ideja sodobnosti — socializem in je vse, kar je nasprotno socializmu – podpiranje nečloveškega reda.</p><p style="text-align:justify;" id="p-8510">Mislim, da si premalo pogledal v agrarno krizo pri nas, v srednji in zahodni Evropi, ko meniš, da bi bila zveza proletariata z večino malih kmetov in s srednjimi kmeti tu nemogoča in da bi bila nemogoča kolektivizacija kmetijstva, ki je vendar edini dokončni izhod iz zaostalosti dežele na raven modernega dela in življenja.</p><p style="text-align:justify;" id="p-8511">H koncu prihajam. V čem naj bi bila »nelogičnost mojega stališča v današnji situaciji« in v čem naj bi bila »psihološka pomanjkljivost moje ideologije« – tega ne samo ne vidim, ampak mi tudi ni jasno, prijemljivo, v čem Ti vidiš eno in drugo. Ali bi mogel Ti to formulirati v skrčeni obliki v dveh tezah? – Res pa je, kar praviš, da je moja poslednja misel: »Voliti Ti je, Ude, samo med realnimi silami.« Kajti Ti se res postavljaš med oba poglavitna razreda, ki bijeta veliki boj. In Tvoja politična ideja je nekaka srednja, vmesna stranka med reakcijo in napredkom; okrog nje, meniš, »bi se mogel slovenski narod na novo formirati«. Zgodovina Tebi res ni učiteljica! Saj imaš dovolj poučnih primerov takih strank, ki so omahovale med reakcijo in napredkom in ki so bile v dobah družbenih pretresov vselej samo začasno pribežališče za reakcijo, bodisi da se je ta z njih pomočjo na novo formirala ali pa da je v njihovem okrilju bila svoj poslednji boj brez upa zmage. V čistem republikancu Lamartinu iz francoske revolucije 1. 1848 lahko zagledaš sebe, v žirondi velike revolucije svojo stranko, v ruskih eserih in menjševikih 1. 1917 in v nemških demokratih in socialnih demokratih weimarske republike usodo take stranke, ki jo pomete z zgodovinske pozornice bodisi napredek ali reakcija... Če bi Ti pazljivo proučil pot navedenih strank in nato dejal, da so vendarle imele prav, potem bi Ti moral reči, da si pač neozdravljivo »obseden« od »brezsilne« ideje, posredovati med obema bojujočima se razredoma brez ploda in uspeha, da si pač in hočeš biti begunec pred realnostjo svojega časa ... Opozarjam pa te, da prav preučevanje teh prelomnih dob izostri človeku oko za družbeno dogajanje, medtem ko študij dob mirne evolucije, gnilobe tretje republike in drugih, na prosperiteti poznega kapitalizma in na imperialistični osnovi plavajočih družbenih tvorb lahko oko le zamegli. In če je prvo desetletje versajske Evrope dopuščalo domnevo, da bo evropsko človeštvo nekako podaljšalo svoj predvojni postopni »razvoj«, so zadnja leta tako pričakovanje popolnoma odstranila. Ti pa si ves v pojmih takega mirnega, postopnega razvoja meščanskodemokratično urejene družbe, ki jo idealiziraš vsekakor zato, ker se Ti iz današnjega nemira in burje toži po miru. Zavedi se, da ne moreš dejansko uiti svojemu času, in če si mož, da moraš biti nanj pripravljen, na delo, ki ga v takem času potrebuje Tvoj narod, ne pa na pobožne želje, od katerih ni nobenega prida. In če se ruši stari red, menda vendar ne boš hitel njemu na pomoč?!</p><p style="text-align:justify;" id="p-8512">Praviš, da smo domišljavi. Čutimo se pač le delce nekega velikega toka, ki pripravlja pregradbo sveta – kako ne bi bili v nekem smislu domišljavi? Ali pa je ta »domišljavost«, če jo sploh smemo tako imenovati, kaj slabega? In ali je kaj neupravičenega? Saj si nase ne domišljamo, ker nimamo še kaj pokazati, razen na svojo idejo, o kateri menimo, da je vredna vseh naših žrtev. Vtis imam, da si Ti neupravičeno »domišljav« zaradi neke svoje idejne originalnosti, ki pa je jaz ne vidim ... Mislim pa, da bi take in podobne kvalifikacije v najini debati lahko povsem izostale. Končno si jaz domišljam na svoj prav, Ti pa na svojega, pa vzemiva, kakor sem že zadnjič predložil, da sta obe naziranji osebno enakovredni in se še bolj potrudiva drug drugega razumeti, kajti šele potem, ko bi dosegla ta pravi smoter najine debate, bi lahko nastopila možnost, da se v prihodnosti najdeva …</p><p style="text-align:justify;" id="p-8513">[Kermauner]</p><p style="text-align:justify;" id="p-8514">Sv. Lenart, dne 20. 12. 1939.</p><p style="text-align:justify;" id="p-8515">Dragi Kermauner!</p><p style="text-align:justify;" id="p-8516">Ko sem prvič površno preletel Tvoje pismo z dne 18. 11. 1939, sem si rekel, da je postala najina debata res mirnejša in stvarnejša. Ko pa sem prebral to pismo že drugič, natančneje, ter prišel do stavka: »Rekel mi boš, da ti podtikam, če napišem: mar ti je za prebujo tega ljudstva v nižinah, mar toliko kakor liberalcem ali klerikalcem, bojiš se je kakor oni,« sem položil pismo vstran in se kar nisem mogel pripraviti, da ti odgovorim. So očitki, na katere človek ne sme odgovarjati. Ponovno pa se vprašujem, ali ima debata, v kateri partner s tako lahkoto zapiše kaj takega, sploh kak smisel? Kje bi bila tu kaka sorodnost duhov, ki bi omogočala zbližanje oziroma že a priori onemogočala, da o nasprotniku misliš vse najslabše.</p><p style="text-align:justify;" id="p-8517">Končno sem se premagal in Ti odgovarjam tudi na Tvoje pismo z dne 18. 11. 1939.</p><p style="text-align:justify;" id="p-8518">Če pregledam potek in sedanje stanje najine debate, mislim, da lahko rečem, da sem jaz od nekaterih svojih prvotnih apodiktičnih trditev popustil vsaj toliko, da jih ne postavljam več v ospredje debate ter da sem zavzel glede njih čakajoče stališče. Razvoj dogodkov naj pokaže, kdo ima prav in kdo nima prav. To velja zlasti glede ene pomembne trditve, da se je težišče sil, ki se bore proti fašizmu, končnoveljavno premaknilo od tistih sil, ki se poživljajo iz doktrine, na kateri je organizirana SZ, na druge sile.</p><p style="text-align:justify;" id="p-8519">Ti se doslej nisi še prav nikjer umaknil. Povsem si opustil tudi tisto stališče, ki si ga zavzel na moj dopis z dne 8. 10. 1939, ko sem Te obiskal na domu, da bodo namreč že dogodki pokazali, kdo od naju ima prav. Ne priznavaš upravičenosti debatiranja o posameznih svojih vrednotenjih, niti najmanjše upravičenosti ne priznavaš nekaterim mojim bistvenim trditvam. Kolikor nekatere svoje trditve popravljaš, jih popravljaš le, ker da si me napačno razumel oziroma si me mogel napačno razumeti iz do sedaj povedanega. Priznati moraš, da je debata s takim partnerjem težka in da zahteva od človeka skrajno potrpežljivost. Človeka, ki je slabši od mene, bi mogla ta silovitost celo razkrojiti. Tako se zgodi tisočem, ki jih vi obdelujete. Jaz, dragi Kermauner, pa res pri najboljši volji ne morem priznati, da imaš prav, prav v nekaterih svojih bistvenih trditvah. Ali se tudi dovolj jasno zavedaš, kaj je zadnja konsekvenca takega načina debate, kakor ga uporabljaš Ti celo nasproti meni. Kakšna je oziroma more biti reakcija človeka, preprosto: človeka na tak način debate. Mislim, da samo dvojna: ali da se ukloni ali pa upre v trdem, prav tako silovitem odporu, kakor ste siloviti vi. Vedno sem trdil, da ste slabi psihologi.</p><p style="text-align:justify;" id="p-8520">V svoji knjigi »Kaj storiti?« pravi Lenin, da morajo revolucionarno organizacijo večidel tvoriti ljudje, ki se poklicno ukvarjajo z revolucionarnim delovanjem. Če pogledam naše najbolj znane leniniste, vidim, kako dobesedno jemljete ta Leninov nauk. Tem bolj bi moral človek s tako miselnostjo, kakor je moja, imeti nedeljeno na razpolago ves čas, da bi mogel povedati vse, kar je v tem času na Slovenskem povedati treba in še bi imel težje stališče kakor leninisti. V svoji borbi imate leninisti že od drugih, v prejšnjih desetletjih zgrajeno ideologijo, ki se vam jo je treba samo naučiti in jo znati uporabljati; razen tega imate leninisti organizirano mednarodno pomoč. Jaz za svoje ne morem računati na materialno pomoč od nikogar, boriti se mi je skoraj proti vsem, razen tega pa je sama ideologija, ki jo zastopam, na Slovenskem sistematično zelo neobdelana, čeprav tvori sicer bistvo duha slovenske kulture, njenih vrhuncev.</p><p style="text-align:justify;" id="p-8521">Polemiko pa si tudi še umetno olajšuješ. Odgovarjaš mi namreč samo na ono, kar se Ti zdi v mojih izvajanjih še premalo dognano ali na kak drug način ranljivo, ker sem se morda preslabo izrazil ali postavil trditev, ne da bi jo bolj na široko utemeljil. Povsod tam pa, kjer čutiš, da le utegnem morda imeti kaj prav, kjer se Ti pojavi misel, da bi tudi Ude mogel imeti kaj prav, tam pa enostavno kakor riba molčiš. Kvečjemu me visokostno odpraviš z naivnežem, sofistom ali sholastikom ali s »seveda se motiš«.</p><p style="text-align:justify;" id="p-8522">Da te ponovno opozorim na glavni predmet najine debate. Slej ko prej namreč ne dobim odgovora na vprašanje, kako si predstavljaš, da bo izšel iz te nesreče, ki ga je zadela, češki ali poljski narod. To mislim, da že tudi Ti priznaš, da je to, kar je zadelo češki in poljski narod, nesreča, največja nesreča, ki se kakemu narodu more zgoditi. Slej ko prej si ne morem misliti, da bi mogla ta dva naroda doseči svojo svobodo in svoje pravične meje, ne da bi padel nacionalni socializem v Nemčiji in nemogoče se mi zdi, da bi nacionalni socializem mogel postati od znotraj in ne šele potem, ko bi ga zadel poraz na bojnem polju po nekih zunanjih silah. Očitam Ti, da v Tebi ni pravega razumevanja za nesrečo, ki je zadela češki in poljski narod. Očitam Ti, da njuno usodo vežeš na neko zelo negotovo boljševizacijo Nemčije. Močno se mi zdi, da Tebi osvobojenje češkega in poljskega naroda, ki bi ne bilo osvobojenje prek boljševizma, ne pomeni nič, na drugi strani pa nimaš nobene jasne sodbe o tem, kako naj do te boljševiške svobode pride, ako nemški nacionalni socializem ne pade.</p><p style="text-align:justify;" id="p-8523">Ako pregledava najine dosedanje dopise, je v vsem več doktrinarjenja kakor poglobitve v konkretnost situacije, na Tvoji strani pa mislim, da še precej več kakor na moji. Z vso silo braniš čistost svoje doktrine, mižiš pred realnostmi, ki bi to doktrino mogle tudi le v kakem drobcu postaviti na laž ali pa na vaše delo vreči le senco nedoslednosti.</p><p style="text-align:justify;" id="p-8524">Doktrinarnost in nič več kakor doktrinarnost je Tvoje poudarjanje, da Ti je en imperializem kakor drugi. Ker Tvoja doktrina pravi, da je vse enako sivo, Če ni rdeče, pa misliš, da moraš zapirati oči pred drugačno resnico. Vendar pa si že govoril tudi o možnosti, da se SZ postavi na stran enega imperializma proti drugemu, da ta imperializem proti drugemu izigra za svoje račune. Tudi se mi zdi nemogoče ostati nevtralen v pomenu popolne istosti čustev, kadar Ti pride na misel, da bi v tej vojni zmagala ali Anglija s Francijo ali Nemčija. Kadar se spopadejo tako velike sile, kakor so se spopadle v tej novi evropski vojni, ko bi izid z zmago Nemčije naš položaj brez dvoma zelo poslabšal, življenje češkega ali poljskega naroda napravil brezupno ter bi tudi SZ na svoje zahodne meje in na sedaj pridobljene pozicije v Baltiku ne mogla več gledati s takim občutkom varnosti, človek ne more biti nevtralen, ne sme biti nevtralen. Ti, dragi Kermauner, lahko še tako govoriš, da Ti je en imperializem kakor drugi, sedanja Anglija s Francijo kakor Nemčija; nadaljnji razvoj spopada teh sil Te bo vendarle prisilil, da se boš opredelil, in res bi bilo hudo, če se boš opredelil drugače, kakor sem se opredelil jaz, če bi se v situaciji, kakršna danes je, in samo za čas te situacije, ne opredelil za Anglijo in Francijo. Če mi praviš, da bi za SZ ne bilo drugače, ako zmaga Anglija s Francijo, se moram zopet čuditi, kako malo zasledujete vi razvoj dogodkov in delate prognoze po zemljevidu, da, preprosto po poti študija zemljevida. Če zmaga Anglija s Francijo in ne pride do boljševizacije Nemčije – le v primeru poraza sedanjega režima v Nemčiji bi do boljševizacije moglo priti – bo vendarle stala nova Poljska kot bariera med, recimo, v za vas najslabšem primeru »meščansko« – demokratično – Nemčijo in SZ. Ni je države, ki bi v tem primeru mejila na SZ, pa bi se dala od kogarkoli zavesti v kako intervencionistično vojno proti SZ ali ki bi nasproti SZ, kakršna danes je z vso svojo ogromno vojaško močjo, imela le najmanjšo šanso, da se intervencija posreči, ko se niti v času, to je v letih 1919 do 1920, ta intervencija ni posrečila, v času torej, ko se je sovjetski sistem šele boril s kaosom in ko so intervencionisti lahko še računali z gotovostjo na boljševizmu nasprotne sile v SZ. Zame je zunaj vsakega dvoma, da pomeni zmagovita nacionalno-socialistična Nemčija ne samo za Evropo ali Anglijo in Francijo, temveč tudi za samo SZ brez primere večjo nevarnost kakor zmagoviti Anglija in Francija. Več kot zanimivo je opazovati, kako verjamete vi v trajnost položaja, ustvarjenega z nenapadalnim paktom med Nemčijo in SZ. Nemogoče je tudi Tvoje stališče, ko zaradi varnosti SZ odklanjaš restavracijo Poljske, če ne bi bila boljševiška Poljska.</p><p style="text-align:justify;" id="p-8525">S poudarjanjem nujnosti boja proti imperializmu sploh brez razumevanja za postopno podiranje imperializmov prihajaš do zaključkov, ki so za slovenski narod in Evropo, pa tudi svet, nemogoči. Boj proti imperializmu sploh je abstrakcija, dragi Kermauner, je možna samo v doktrini. Na zemlji, kakršna pač je, v človeštvu z vsemi svojimi individualnimi silami, z omejenostjo svojih sil, je tako stališče nemogoče, ako nočeš stati ob strani življenja, ako se nočeš umetno izolirati. V življenju si dnevno postavljen v situacije, ko se moraš boriti z manjšim zlom proti večjemu, da se bo pozneje mogoče boriti tudi proti temu manjšemu zlu, s katerim se danes vežeš. Da bi pa med enim in drugim imperializmom ne bilo nobenih razlik, nobene upravičenosti stopnjevanja, to je, kakor že zgoraj rečeno, življenjski resničnosti sovražno doktrinarstvo.</p><p style="text-align:justify;" id="p-8526">Ko praviš, da sem za zmago anglofrancoskega imperializma, misliš to tako, kakor da sem za to zmago, ker ta imperializem odobravam. Jaz pa sem za njegovo zmago le, ker le prek njega vidim danes možnost, da propade NNSI. Ko bo padel ta imperializem, bom z največjo hladnostjo mogel gledati propadanje anglo-francoskega imperializma, to je izkoriščanja drugih narodov po angleških in francoskih kapitalistih. Le ta imperializem je namreč tisti, proti kateremu se moramo vsi boriti, medtem ko imperializem v pomenu potegovanja za surovine in tržišča ni vedno nujno zvezan obenem z izkoriščanjem ljudi, narodov, ki imajo v posesti take surovine in ki nudijo tržišča za prodajo raznih produktov.</p><p style="text-align:justify;" id="p-8527">Očitaš mi trditev, da stojite oziroma, da SZ stoji, čeprav z neko omejeno pomočjo, na strani Hitlerjeve Nemčije. In vendar se mi zdi gotovo, da bi brez sklenitve nenapadalnega pakta z dne 23. 8. 1939 Hitler Poljske ne upal napasti. Zavlačeval bi ta napad še dalje, dokler bi se mu ne ponudila druga, boljša prilika. Prav dogodki, ki so temu nenapadalnemu paktu sledili, so dokaz za to trditev, ker je iz njih razvidno, kaj je bila nacionalno socialistična Nemčija pripravljena od svojih imperialističnih pričakovanj žrtvovati SZ. Tudi gospodarska pomoč SZ Hitlerjevi Nemčiji je izdatna. Pogodba, da bosta respektirali druga druge politični in socialni red, je tudi več kot zgovorna. O kakem gibanju komunističnih strank v območju nemškega imperija ni prav nič slišati, pač pa je slišati o tem gibanju v Franciji in Angliji, Prav zaradi tega sem v svojem članku »O nenapadalnem paktu« rekel, da je napaka že storjena. In vse kaže tako, da bodo to napako popravile druge sile in ne SZ. Če pa se bo SZ vsaj v nadaljnjem res držala ob strani – samo to – bi človek ne rekel ničesar več; po toči itd. Neodpustljiva in nepozabna bi ostala zadržanost SZ le, če bi se gorje, ki je bilo z nenapadalnim paktom z dne 23. 8. 1939 storjeno, sploh ne dalo več popraviti.</p><p style="text-align:justify;" id="p-8528">Mislim torej, da človeku, ki ljubi resnico bolj od doktrine, v tem spopadu ni mogoče ostati nevtralen. Nekaj drugega pa je seveda s politično in vojaško nevtralnostjo. Politično-vojaško moramo ostati nevtralni v situaciji, kakršna je, kaj drugega ne smemo in s pridružitvijo Angliji in Franciji trenutno niti ne bi nikomur koristili.</p><p style="text-align:justify;" id="p-8529">Situacija pa se seveda lahko spremeni in utegne biti Jugoslavija in z njo Slovenija postavljena pred zelo težko odločitev. Če Jugoslavija ne bo ostala nevtralna, ne bo to posledica kakega direktnega pritiska Anglije in Francije in niti ne Hitlerjeve Nemčije, temveč je to odvisno večidel od nadaljnjega nastopanja SZ in Italije. Že v enem prejšnjih pisem sem rekel, da se utegne zgoditi, da bo Italija s temi pretenzijami, kakor jih ima, izrinjena iz nevtralnosti po nadaljnjem nastopanju SZ z njenim pritiskanjem na Balkan. Položaj Jugoslavije in z njo Slovenije bi postal silno težaven. Slej ko prej bi bilo sicer prav, da bi Jugoslavija v vsakem primeru obdržala svojo nevtralnost. Težko pa je reči, če bo nevtralna res ostala in težko je zamisliti si vse možne situacije prihodnjega razvoja, kakšnim (od katere strani in s kakšno močjo izvajanim) pritiskom bo Jugoslavija izpostavljena. Da bi se mogla vneti vojna med SZ in Italijo vzporedno vojni med Nemčijo in Anglijo ter Francijo, tako da bi Italija ne zašla obenem v vojno z Nemčijo, se mi zdi neverjetno ter torej to možnost iz nadaljnjega izključujem. Pač pa bom v nadaljnjem skušal izčrpati vse druge možne izbire, pred katere bo Jugoslavija postavljena.</p><p style="text-align:justify;" id="p-8530">Če bi se v vojnem konfliktu med Italijo in SZ postavila Jugoslavija na stran SZ, bi v situaciji, kakršna je, prišla Jugoslavija s tem na stran Hitlerjeve Nemčije. V kakšnem svojem interesu? Vsaj Slovenija bi prišla s tem v največjo nevarnost, da ne govorim o idejni absurdnosti takega položaja. Slovenija spada v interesno sfero Nemčije in Italije in nobenega dvoma ni, da bi Hitlerjeva Nemčija iz take situacije hotela dobiti zase kar največ mogoče. – Ako pa bi Jugoslavija stopila na stran Italije in po tem posredništvu na stran Anglije in Francije, bi ob dejstvu, da je SZ stopila na stran Nemčije, bilo konec vsake slovenske svobode. Združenim armadam SZ in Nemčije bi se vzhodno od linije, ki je seveda ni mogoče točneje napovedati, ki pa bi šla po mojem mnenju z gotovostjo zahodno od Slovenije, zasedene v glavnem po nemški vojski, ne mogla upreti nobena sila. Zato si ne želim ničesar bolj, kakor da SZ vsaj dalje ne gre s Hitlerjevo Nemčijo, kakor je že šla, in da ne bi z enako agresivnostjo kot nasproti Poljski in baltskim državam SZ nastopila proti balkanskim državam oziroma da tudi Italija ostane nevtralna. Tretja eventualnost, da bi namreč Rusija ostala nevtralna ali stopila na stran Anglije in Francije, Italija pa bi stopila na stran Hitlerjeve Nemčije, eventualnost, ki bi nam odprla možnost, da pridemo do združene Slovenije, pa, kakor je sedaj namerjeno, skoraj ne pride v poštev. V polpreteklem času je bil tak račun možen.</p><p style="text-align:justify;" id="p-8531">Ali sedaj razumeš, zakaj me misel, da bi utegnila SZ iti še dalje s Hitlerjevo Nemčijo, vznemirja? Seveda si Ti misliš: »Že zopet isti omejeni slovenskonacionalistični pogled na svetovna dogajanja.« Oprosti, dragi Kermauner, potem bi pa le rad vedel nekoliko bolj natančno, v čem pravzaprav obstoji Tvoje slovenstvo, ki ga tudi poudarjaš? Sodelovanje SZ in Hitlerjeve Nemčije je za nas Slovence nevarno. Mi smo na tako vetrovnem ozemlju, geopolitično tako izrazito v nemški in italijanski interesni sferi, da interes SZ prav na tem ozemlju sploh ne prihaja v poštev. In če imaš pri tem stalno pred očmi, kaj pomeni biti v nemški sferi, zlasti dokler vlada v Nemčiji Hitler, ti menda mojih skrbi ni treba še dalje utemeljevati. Punctum saliens je pač nacionalno-socialistična Nemčija in SZ, kolikor in dokler nastopa sporazumno s to Nemčijo. Drugo pa že poznaš.</p><p style="text-align:justify;" id="p-8532">Če bi torej s kar najbolj kratkimi besedami hotel povedati, kako gledam na današnji evropski položaj, bi izrazil to z besedami: Vse, kar more pripomoči k temu, da se Hitlerjeva Nemčija zruši, mi je dobro, vse, kar življenje Hitlerjeve Nemčije podaljšuje, mi je slabo. Višek zadoščenja pa bi doživel, če bi se obenem s Hitlerjevo Nemčijo zdrušila tudi fašistična Italija. Vendar pa bi fašizem v Italiji že s samim porazom Hitlerjeve Nemčije dobil hud udarec.</p><p style="text-align:justify;" id="p-8533">Mislim, da sem Ti tako povedal večidel vse, kar o glavnem predmetu najine debate mislim. Na Tebi je sedaj, da se o tem do konca pomeniva, kakor želiš v svojem zadnjem pismu.</p><p style="text-align:justify;" id="p-8534">III.</p><p style="text-align:justify;" id="p-8535">Praviš: »Razlika v najinih nazorih pa ima dobro osnovo v naslednjem: Ti predpostavljaš formalno demokracijo zahodne Evrope itd. dejanski demokraciji SZ itd.«</p><p style="text-align:justify;" id="p-8536">Mislim, da presojanje trenutnega položaja v Evropi, moje simpatiziranje s silami, ki se bore proti nemškemu nacionalnemu socializmu, oziroma moj odpor proti temu ne izhajajo iz zgoraj označenih različnih vrednotenj zahodnih demokracij oziroma političnega sistema v SZ. Mislim, da je to ena Tvojih usodnih zmot. Mislim celo, da bi bilo prav v interesu Tvoje ideje, da bi ne delal takih zaključkov. Mislim, da Te more tako Tvoje stališče prej ali slej privesti v očitno nasprotje z interesi slovenskega naroda.</p><p style="text-align:justify;" id="p-8537">Te moje misli izhajajo iz teze, ki sem jo postavil že v prejšnjih pismih, da bodo prihodnji dogodki še bolj od sedanjih dokazali, kako nemogoče je istovetiti komunistično idejo z nastopanjem SZ. Ko Vam je SZ realizacija vaše ideje, ste stalno v nevarnosti, da boste vedno hoteli zagovarjati njeno nastopanje in vse, kar se v SZ sami godi. Zanašaš se pri tem na marksistično znanost, ki da ni odpovedala v ničemer (stran 11) ter Ti je to zadostno poroštvo, da bodo znali voditelji SZ vsako napako, ki jo bodo napravili, prav zaradi tega, ker so marksisti, tudi takoj popraviti. Prvič popravljanje napak ni nobena posebnost pripadnikov marksistične znanosti. To je preprosto stvar človeške duhovne uravnovešenosti, priznavanja omejenosti človeških sil, možnosti zmote, a obenem poguma, zmoto takoj popraviti, potem ko si jo spoznal. Ne uvidevam, da prav marksistična znanost, prav leninisti imate tako uravnovešenost duha pred drugimi. Poglej samo to najino debato. Prav s to trditvijo prihajaš v nasprotje z duhom, v katerem vodiš to debato in v kateri doslej nisi priznal niti možnosti, da se je SZ z nenapadalnim paktom 23. 8. 1939 zmotila ali napravila napako z dogovori 29. 9. 1939. (Prav tako sem prepričan že vnaprej, da se Ti zdi napad SZ na Finsko čisto v skladu s komunistično idejo, v skladu zato, ker je pač SZ tista, ki je Finsko napadla. Ona to dela v službi svetovne revolucije, socializacije – in basta, vse je dobro.) Razen tega pa se očitno nisi niti ozrl, se ti ne zdi vredno, da bi se ozrl, na mojo opazko v pismu z dne 8. 11. 1939, kjer govorim, da se mi zdi čudno, da je Marxa od vseh brezštevilnih marksističnih teoretikov pravilno razumel le Lenin, Lenina pa od vseh njegovih sodelavcev edino Stalin. Od kod ta divji boj med ljudmi, ki se vsi imenujejo marksiste, okrog različnih tolmačenj marksistične doktrine nujnosti takega ali drugačnega nastopanja v neki situaciji, take ali drugačne prognoze prihodnjega razvoja, če ni ta znanost še nikdar odpovedala. Kje je v tej znanosti tista jasnost, ki bi preprečevala tako divje medsebojno uničevanje okrog razumevanja in aplikacije te znanosti na neke konkretne razmere?</p><p style="text-align:justify;" id="p-8538">Ponovno skušaš zagovarjati SZ s filozofsko tezo, da se v svetu, v katerem se vse spreminja, morajo s spremembami razmer spreminjati tudi naše misli in sklepi; če so se spremenili mednarodni odnosi, da se morajo spremeniti tudi politične misli, sklepi, načrti. Saj jaz upravičenosti te teze, dokler z njo ne nameravaš razložiti sploh vsega duhovnega življenja človeka, ne zanikujem. Vprašanje pa je, koliko so se mednarodni odnosi, posebej odnosi med Hitlerjevo Nemčijo in SZ, z nenapadalnim paktom z dne 23. 8. 1939 in njemu sledečimi dogovori in dogodki v bistvu, po vsebini spremenili.</p><p style="text-align:justify;" id="p-8539">V glavnem toku svojih misli Ti brez dvoma nagibaš k temu, da so se mednarodni odnosi, posebej odnosi med SZ in Hitlerjevo Nemčijo, v bistvu, vsebinsko spremenili. Mimogrede sicer govoriš potem tudi o boljševizaciji Nemčije in o možnosti skupnega začasnega nastopanja SZ z eno ali drugo imperialistično državo. Koliko so se po vsem tem odnosi SZ do Hitlerjeve Nemčije vsebinsko spremenili, je sicer zelo aktualno vprašanje, vendar pa bi jaz v teku te debate o tem ne hotel več govoriti, ker čutim, da bi Te to preveč zdražilo. Zunaj dvoma pa je zame, da se odnos Hitlerjeve Nemčije do drugih narodov, in tudi ne do narodov SZ, vsebinsko ni spremenil. (Do teh narodov se Nemčija danes mora omejiti, ker mora osredotočiti vse sile na boj proti Angliji in Franciji.) Dokler je v Hitlerjevi Nemčiji tako, kakor je, dokler Hitlerjeva Nemčija proti drugim narodom nastopa tako, kakor nastopa, to je nespremenjeno tako, kakor je nastopala pred 23. avgustom 1939 – poglej samo, kaj počenjajo Nemci na Češkem in Poljskem – dokler taki odnosi ne prenehajo, toliko časa jaz ne morem priznati nobene bistvene spremembe mednarodnih odnosov, zato tudi ne spremembe svojih misli in sklepov. Zastonj se trudiš, dragi Kermauner, dokazati meni in svetu, da so se mednarodni odnosi zaradi paktov, sklenjenih med Hitlerjevo Nemčijo in SZ, bistveno ali celo vsebinsko spremenili na boljše. Tako trdite samo tisti, ki vam je SZ vse, vsi drugi pa z lastnim narodom vred nič ali komaj nekoliko več kakor nič.</p><p style="text-align:justify;" id="p-8540">Meni ne pomenita Anglija in Francija, kakor tudi že odobravam njuno sedanje nastopanje proti Hitlerjevi Nemčiji, niti približno toliko kakor vam SZ. Zavarovan sem proti temu s svojim pojmovanjem naroda, z živim čutom za individualizirajoče momente svetovnega dogajanja. Še včeraj sem politiko Francije in Anglije v njuni zadržanosti do onega ali drugega naroda ostro obsojal. Tudi danes pravim, da sta Francija in Anglija s svojim popuščanjem sokriva, da je prišlo do vojne. V vsej najini polemiki pa Ti ne dopuščaš niti možnosti kake napačnosti politike SZ in njenih vodilnih možnosti v preteklosti, niti v sedanjosti in menda tudi ne v prihodnosti. In temu praviš Ti svobodno kritično presojanje tega, kar se dogaja.</p><p style="text-align:justify;" id="p-8541">IV.</p><p style="text-align:justify;" id="p-8542">Tvoje naštevanje značilnosti zahodnoevropske »formalne« demokracije ne označuje dovolj natančno njenega bistva. Bila bi pa stvar daljše razprave, da bi Ti mogel z zadostno natančnostjo, z vsestranskim upoštevanjem raznih relativnosti, povedati svoje mnenje o »formalni« demokraciji. Že v okviru te debate pa Ti moram povedati, v kateri smeri bi se gibala ta razprava:</p><p style="text-align:justify;" id="p-8543">a) Predvsem ta zahodno-evropska demokracija ni tako pretežno formalna, kakor trdite to vi, to je: ni tako meščanska, kakor zatrjujete to vi, da bi opravičili svoje nastopanje. Ni res, da sledi v evropski zgodovini meščanska demokracija, ki ji pravite vi tudi meščanska diktatura, diktaturi fevdalcev ter da naj sedaj po zakonitostih zgodovinske materialistične dialektike sledi proletarska demokracija, prav: proletarska diktatura. Naj čistejši tip meščanske demokracije v pomenu meščanske diktature je imela Francija v letih 1830–1848. Formalna demokracija, kakor nazivate vi zahodnoevropski tip demokracije s sistemom svobodne kritike, svobodne propagande in združevanja, splošne, tajne in enake volilne pravice, se je izoblikovala v boju proti temu meščanstvu in predstavlja osvojene politične pozicije socialno zatiranih ter prek teh političnih pozicij tudi dejansko zboljševanje gospodarsko-socialnega položaja najširših ljudskih plasti. Razen tega se tudi meščanstvo samo v taki »formalni« demokraciji deli na več strank, gospodarsko interesno včasih si zelo nasprotnih, in delavstvo lahko ta nasprotja izrabi za svoje interese. Dokler je ves ta sistem »formalne« demokracije ohranjen z vsemi zgoraj naštetimi elementi tega sistema, so dane velike možnosti evolucije, velike možnosti rasti politične sile delavstva, zboljševanja njegovega gospodarskega stanja.</p><p style="text-align:justify;" id="p-8544">Po mojem študiju ponuja »formalna« demokracija po vzoru zahodno-evropskih demokracij ob gotovih pogojih, med katerimi je glavni zunanji mir, možnost, da se samohotnost gospodarskega liberalizma odstrani. Dokler je sistem »formalne« demokracije v celoti vzdrževan, tudi moč raznih kapitalističnih sil, moč gospodarsko močnejših, ni tako odločilna, kakor vi pravite in postaja od dne do dne manj odločilna, vedno bolj defenzivna. Kapitalistični vpliv se v takih demokracijah ob primerni bojevitosti in primernem vodstvu paralizira s številnostjo socialno zatiranih. »Formalna« demokracija s svojimi zgoraj naštetimi pogoji udejstvovanja je instrument evolucionističnega ali vsaj kar najmanj nasilnega razvoja iz gospodarskega liberalizma v socializem. Ako to ni tako, so za to krivi ljudje in ne »formalna« demokracija, ljudje tako na eni kakor drugi strani.</p><p style="text-align:justify;" id="p-8545">b) »Demokracija«, ki je sedaj v Rusiji, tudi ni več kakor formalna. Z novo ustavo leta 1936 so sicer priznane enake politične pravice že najširšim slojem. Dejansko pa se morejo uveljaviti le tisti, ki gredo s komunistično stranko, z njenim vsakokratnim vodstvom, ali tisti, ki komunistični stranki vsaj ne nasprotujejo v nobenem pomembnejšem vprašanju z dnevnega reda, glede katerega je komunistična stranka sklenila, da je treba odgovoriti nanj prav tako in ne drugače. Tudi danes je še slej ko prej izključeno – številne čistke v zadnjih letih so to jasno pokazale – da bi se mogla formirati v SZ politična grupa, ki bi imela samo glede nekega konkretnega vprašanja z dnevnega reda drugačno mnenje, kakor ga ima po Stalinu stvorjena večina komunistične stranke. Tudi v SZ gre torej bolj ali manj samo za formalno demokracijo – še bolj kakor v zahodnoevropskih demokracijah.</p><p style="text-align:justify;" id="p-8546">c) Sicer razumem, da leninisti morate operirati s pojmom formalne ali meščanske demokracije, ker le tako lahko opravičite svoje pozivanje na proletarsko revolucijo, na vzpostavitev proletarske diktature. Tudi je zunaj dvoma, da si pod revolucijo predstavljate ne samo nasilno spremembo nekega reda, temveč iztrebljenje meščanskega razreda prav do telesnega uničenja ter pri tem mirno jemljete v zakup začasno divjanje drhali, ki vedno spremlja tako revolucionarno gibanje.</p><p style="text-align:justify;" id="p-8547">Ne dvomim sicer, da je med komunisti cela vrsta idealistov v najboljšem pomenu te besede. Je pač zanimiva paradoksnost, da so svetovnonazorski materialisti v dejanju večkrat veliki idealisti (in narobe, da so svetovnonazorski idealisti v dejanju večkrat materialisti v najbolj vulgarnem pomenu te besede). Bridko pa je, da se dejanskim idealistom po prvem revolucionarnem preboju, ki so ga napravili idealisti, pridružuje drhal in da morajo ti idealisti v nadaljnjem s to drhaljo delati in ji, da jo obdrže v revolucionarnem razpoloženju, dajati koncesije, glede katerih naskrivaj sicer vedo, da idejno niso upravičene, jih pa vendarle dajejo, ker bi sicer ne imeli ljudi, s katerimi bi mogli izvesti svoje načrte. Po zmagi revolucije sicer takoj pride na dnevni red discipliniranje te drhali, vendar pa je bilo medtem storjeno že toliko zla, da res ne vem, vzeto čisto računsko, če se revolucija vselej »izplača«.</p><p style="text-align:justify;" id="p-8548">Vsaka taka revolucija tudi uniči toliko dobrin, da pretečejo leta in desetletja, da se te dobrine zopet ustvarijo in da je nato mogoče iti naprej. Poglej samo na SZ. Tako industrijska kakor poljedelska produkcija je z revolucijo padla, močno padla in je dosegla izhodiščno stanje šele v desetletju, medtem pa so delavske množice morale doprinašati silne žrtve utesnjevanja, zadovoljitve najvsakdanjejših potreb in trpeti celo pomanjkanje. Človek se vpraša, ali ne bi dosegla Rusija tega stanja poljedelske in industrijske produkcije ter zboljšanja gmotnega položaja delavstva tudi v meščanski demokraciji Kerenskega. Kaj je bila za to potrebna res prav diktatura proletariata?</p><p style="text-align:justify;" id="p-8549">Če je vaš cilj zboljšanje gmotnega položaja delavstva, SZ doslej še ni pokazala dokaza, da zmore tamkajšnji red več kakor zahodnodemokratični. Tudi politična moč delavstva je v zahodnih demokracijah narastla, meščanstvo, kapitalisti pa so vedno bolj v defenzivi.</p><p style="text-align:justify;" id="p-8550">Diktatura proletariata vam je torej, kakor se vidi, vrednota sama po sebi ter vas pri tem tudi nič ne moti, da niti v SZ ne gre za diktaturo proletariata, temveč za diktaturo komunistične stranke kot organizacije, kakor pravite, najnaprednejšega dela proletariata.</p><p style="text-align:justify;" id="p-8551">Tudi jaz sem nekdaj mislil, da utegne biti diktatura proletariata vrednota sama po sebi. Prvič v zgodovini naj se proletarci dvignejo do oblasti, naj v tem občutku oblasti ozdrave od svojih v suženjstvu izoblikovanih lastnosti, naj zažive močno življenje ponosnega, svoje vrednosti zavedajočega se človeka.</p><p style="text-align:justify;" id="p-8552">Toda to je utopija. Ko ni neposredna demokracija nikjer možna, so vedno bili in vedno bodo v vsakem redu ljudje, katerih čas bo potekel v trdem boju za vsakdanji kruh pri stroju ali na polju in ki nimajo časa brigati se za vladne posle. In vedno bo neka druga plast, ki bo vladala in kateri je in bo vladanje poklic. Življenje je danes preveč komplicirano, da bi ta delitev dela ne bila potrebna. Prav po tej delitvi dela bo vedno tudi neko nasprotje med vladanimi in onimi, ki vladajo. Tem manjše pa je to nasprotje ne po tem, da govoriš, da se vlada v tem ali drugem interesu, da ustanavljaš najrazličnejše kontrolne organe, politične komisarje itd., temveč po zmagovitosti človečanske ideje, po dejanski moralni sili vsakega človeka, zlasti onega, ki vlada. Od kod so oziroma kje so v proletarski diktaturi, že po sami tej diktaturi, garancije, da se vlada res v interesu vladanih in da oni, ki vladajo, ne izkoriščajo sebično svojega vladnega položaja? Moč birokracije v Rusiji je še večja kakor drugod, ker je ta moč zasidrana v samem sistemu.</p><p style="text-align:justify;" id="p-8553">Če je torej možno učinkovito zboljšanje gospodarsko-socialnega položaja delastva tudi v »formalnih« meščanskih, liberalističnih demokracijah, če je možna učinkovita rast politične moči delavstva in s tem sprememba obstoječega gospodarskega reda v njegovo korist tudi prek takih demokracij, potem jaz ne razumem, zakaj naj sem vedno v vsakem primeru, kar v principu za revolucijo in za diktaturo proletariata.</p><p style="text-align:justify;" id="p-8554">Nasilje kot ideološki princip je zame nekaj nesprejemljivega, čeprav, kakor že rečeno, nisem nikak pacifist za vsako ceno, kar sem v življenju že dokazal in danes nisem drugačnega mnenja. Kdor pa je za revolucijo in za diktaturo proletariata vedno in povsod, v vsaki situaciji, v vsakih razmerah, za diktaturo komunistične stranke pravzaprav, temu je brez dvoma nasilje ideološki princip in ne samo izhod iz neke situacije, ki je vedno bolj ali manj individualna. Ta bo seveda razlago ruske revolucije in njenega poteka kot individualnega pojava, tako po razmerah, iz katerih se je ta revolucija rodila, kakor po ljudeh, ki so jo napravili, zametaval. Jaz pa ne morem iti mimo dejstva velike, vsestranske, izredne bede širokih ljudskih plasti pod carizmom, pa tudi ne morem iti npr. mimo dejstva, da je voditelju revolucije v Rusiji, Leninu, brat poginil na morišču, ne morem iti mimo revolucionarnega tipa ruskega človeka, kakor so ga izoblikovale in potrdile razmere pod carizmom. Ko torej odgovarjam na vprašanje, ali revolucija ali evolucija, ne morem preprosto reči: napravimo revolucijo, saj so jo tudi v Rusiji napravili, temveč si mislim, da gospodarsko-socialni položaj delavstva pri nas, še bolj pa v zapadnih demokracijah, ni tako slab, kakor je bil položaj delavstva v caristični Rusiji. Pri nas posebej pa tudi ne vidim tistega revolucionarnega tipa človeka, kakor so ga imeli Rusi in ki je šele mogel napraviti revolucijo. Sam veš, da ni dovolj, da se zanašaš na neko spontano revolucijo, temveč je treba nekaj več.</p><p style="text-align:justify;" id="p-8555">Vedno z odporom poslušam to lahkotno govoričenje mnogih Tvojih somišljenikov o revoluciji, z odporom in s tihim zaničevanjem. Ne samo radi tega, ker se mi razmere ne zdijo take, da bi bila revolucija, kolikor se to tiče Slovenije v Jugoslaviji in njenega odnosa do Hrvatov in Srbov, edini izhod iz situacije, temveč ker ne vidim v njih tiste resnobe, kakor jo je mogoče ugotoviti pri ruskih revolucionarjih in kakor jo mora imeti vsak revolucionar. Kdor govori o revoluciji, pa se obenem ne zaveda dovolj jasno, da je v revolucijah treba tudi ubijati, ubijati pa da se v principu ne sme, ta naj o revoluciji molči. Molči naj o revoluciji vsakdo, ki zanjo nima globlje utemeljitve kakor samo neko doktrino, da je pač treba napraviti revolucijo. Ubiti človeka, kateregakoli, še tako zavrženega, je nekaj strašnega. Jaz to vem, ker sem že streljal na ljudi in metal ročne granate kot koroški prostovoljec. Kljub ideji, ki te nosi, kot človek vendarle čutiš, da delaš nekaj težkega, nekaj, kar bi bilo bolj prav, da ne bi počel. Ne, dragi Kermauner, nikdar me ne boš mogel prepričati, da sme biti nasilje ideološki princip. Uporaba sile, morilnega orožja, je dovoljena le v situaciji, ki pomeni družbeni silobran, sicer ni dovoljena. In nikdar ne smeš pozivati ljudi na dejanja, ki jih sam ne upaš storiti.</p><p style="text-align:justify;" id="p-8556">č) Značilnost sistema demokracije zahodnoevropskega tipa je tudi v tem, da je vedno možna sprememba režima, vladajočih mož, po trenutni situaciji, po potrebah te situacije. Ker je volilna pravica zelo splošna, se ni bati, da bi se notranji politični kurz tudi takrat, kadar se nagne na desno, mogel uveljaviti proti večini naroda. V demokraciji, kakor jo poznajo zahodnoevropske države, je vedno mogoče z nikakimi ali tudi samo z majhnimi človeškimi žrtvami vreči vladajoči režim in ga nadomestiti z novim. Diktature morejo biti vržene samo z nasiljem, z velikimi krvavimi žrtvami. Prednost diktatur, ki je zlasti v hitrejši in močnejši eksekutivi, ni tako velika, da bi odtehtala to zmožnost demokracije, izbirati vodilne može, kakor jih potrebuje situacija. A tudi demokracije so zmožne reform v smeri okrepitve eksekutive, omejitve obširnega, brezplodnega parlamentiranja. Kljub temu da je v demokracijah politično življenje na prvi pogled bolj razburljivo, da se mnogo časa zapravi v medsebojnih bojih, se ti boji le redkokdaj sprevržejo v krvave boje. Diktature, v katerih je na videz vse mirno, časa ne porabljajo v medsebojnih bojih, pa so konec koncev vendarle obsojene na krvavi pogin, letom velike aktivnosti sledijo nato leta krvavih medsebojnih bojev, dokler se ne vzpostavi nova diktatura, V teh letih se uniči več dobrin kakor med kakršnimikoli boji v demokracijah. Tako se notranja politična razgibanost v demokracijah tudi z gledišča ekonomije časa izkaže v daljši dobi vendarle kot nekaj boljšega kakor diktatura. Kljub tej razgibanosti se vzdržuje neka kontinuiteta ustvarjanja, ki je diktature za daljšo dobo niso zmožne. Tako se nepotrpežljivost, pospešeni delovni tempo v diktaturah, izkaže za nekaj življenjsko manj modrega kakor potrpežljivost demokracij. Desetletja po svetovni vojni sicer še niso dala zadnjega dokaza za resničnost teh ugotovitev, prepričan pa sem, da bo prihodnji razvoj to jasno pokazal.</p><p style="text-align:justify;" id="p-8557">d) Ko vam je nasilje ideološki princip in diktatura proletariata politični cilj, vam seveda odrekam pravico v imenu demokracije grmeti proti preganjanju komunizma. Ne, take pravice vi nimate. Pod demokracijo si vi predstavljate vendarle, kakor rečeno, diktaturo proletariata, točneje: diktaturo komunistične stranke, medtem ko si jaz pod demokracijo predstavljam nekaj drugega in mi je demokracija brez doslednega človečanstva in svobode prazna beseda. Tvoja demokracija je usmerjana na uničenje moje demokracije. Vaš odnos do te demokracije je kakor odnos nasilnika, ki izrabi pomoč nekega človeka v boju proti drugemu nasilniku, ko pa onega nasilnika s pomočjo tega človeka premaga, ubije potem še njega. Nekaj brezmejno neiskrenega je, ko v imenu neke svobode in demokracije zahtevate zase pardoniranja, ki bi ga vi nasprotnikom, nekomunistom, v primeru svoje zmage nikdar ne dali. Ko sem pred kratkim govoril z dr. Kraigherjem, enim od podpisnikov letaka »Vsemu delavnemu ljudstvu Slovenije«, mi je izjavil, da so z vsemi aretiranci ravnali izredno vljudno. Prišlo mi je tedaj na misel, kako bi se godilo nekomunistom ali celo tistim komunistom, ki bi se ne podredili strankinim sklepom, v primeru, da bi izdali pod vašo komunistično diktaturo tak letak. Vsi bi poginili na morišču.</p><p style="text-align:justify;" id="p-8558">Vem, vse te besede Ti občutiš kot brutalnost. Toda jaz ne morem nič za to, dragi Kermauner, če je resnica sama tako brutalna.</p><p style="text-align:justify;" id="p-8559">Kljub vsemu temu pa sem jaz za to, da se vam da možnost legalnega udejstvovanja, odločno sem proti temu, da vas v principu preganjajo. Upam, da bom to mogel slej ko prej tudi z dejanji pokazati. Razen tega ste s svojim vehementnim poudarjanjem nujnosti rešitve gospodarsko-socialnega vprašanja pozitivna družbena sila – ob vsej pretežni negativnosti političnih metod in ciljev.</p><p style="text-align:justify;" id="p-8560">Verujem v zmagovito sliko resnice, verujem, da je le snovanje v okviru ideje človečanstva pravilno, verujem v ozdravljajočo silo svobode.</p><p style="text-align:justify;" id="p-8561">e) Kakor sem že zgoraj mimogrede povedal, meni formalna demokracija zahodnoevropskega tipa ni cilj, temveč le pot do cilja, ki je uničenje kapitalističnega izkoriščanja delavskih slojev, izvojevanje politične oblasti za delavce, dvig njihovega gospodarsko-socialnega in kulturnega položaja. Zanimivo je, s kakšno vehemenco se ti zaletavaš v demokracijo. Po vsej sili hočeš, da mi je demokracija s svojim sistemom svobode kritike, propagande, združevanja, čim splošnejše, enake, tajne in neposredne volilne pravice itd. vsebinski, končni cilj mojega stremljenja. Z veliko večjo pravico bi jaz mogel očitati Tebi, da Ti je diktatura komunistične stranke končni cilj, čeprav govorite sicer, da vam je le sredstvo, pot do cilja, ki vam je socializacija gospodarstva. Dobro veš, da pomeni za vas proletarska revolucija in osvojitev oblasti po komunistični stranki samo odstranitev političnih ovir, ki se stavijo vašim ciljem nasproti. Socializacija, zboljšanje gospodarsko socialnega položaja delavstva, lahko sledi šele odstranitvi ovir po revoluciji, komunistični diktaturi. Tem bolj je torej nedosledno in neiskreno, ko mi govoriš o »formalni« demokraciji ne kot o sredstvenem, temveč vsebinskem končnem cilju mojega stremljenja. To, in edino to, dragi Kermauner, je razlog, da jaz trenutno potiskam v ospredje vprašanje »formalne« demokracije, in sicer v pomenu izvojevanja pogojev, ki šele omogočajo delo za izboljševanje gospodarskega stanja delavstva. Ali vi nudite ljudstvu danes kaj drugega kakor neki program, nekaj obljub? Nič lažjega, dragi Kermauner, kakor sestavljati take programe!</p><p style="text-align:justify;" id="p-8562">f) Kar sem povedal zgoraj, naj Ti bo obenem tudi odgovor na Tvoja izvajanja, da smo taki ljudje, kakor sem jaz, krivi neuresničljivosti tretjega tabora. (Onega članka v »Sloveniji« pa nisem pisal jaz.) Organizacija tretjega tabora, kakor si jo zamišljaš Ti, je preprosto nemogoča zaradi tega, ker vi pri stvari ne morete biti z zadostno iskrenostjo in resnostjo. Ves tretji tabor je vam samo sredstvo za dosego vašega političnega cilja, ki je diktatura komunistične stranke. Nestvaren si, ko praviš, da vam očitam, da ste škodljivci zaradi tega, ker se poleg krščanskih socialistov samo vi trudite prebuditi ljudstvo k aktivnemu življenju, k misli in boju za resnično izboljšanje njegovega socialnega stanja. Cernu taka klavrna zavijanja, dragi Kermauner. Preberi še enkrat dobro tisto mesto mojega pisma z dne 9. 1. 1939, ko govorim o vas kot škodljivcih, in boš moral priznati, da ne govorim tako zaradi vaše borbe za socializem, temveč zaradi tistih elementov vaše celotne ideologije, ki vam konec koncev vendarle onemogočajo spustiti se v boj za dosego cilja svobodne, demokratične Slovenije v federalistični Jugoslaviji s tisto resnobo in silo, ki je edina garancija za uspeh. Vi ste ideološki absolutisti, ki hočete, da naj se to, kar se je zgodilo v Rusiji, prav tako mora zgoditi tudi povsod drugod. Ne priznavate dejansko (v teoriji že) nobenih individualizacij razvoja. Človečanstvo vam je prazna fraza, komunistična resnica edina, vseobsegajoča, kar pa ni komunistično, je obsojeno na pogin ali največ na to, da bo sredstvo doseganja vaših ciljev.</p><p style="text-align:justify;" id="p-8563">Očitno vam je tudi stopilo v glavo, ker smo vam taki ljudje, kakor sem jaz, priznali požrtvovalnost in delavnost, pa govorite sedaj tako, kakor da drugi sploh nič ne delajo. Kdor ne dela tako, kakor hočete in si zamišljate to delo vi, menda sploh nič ne dela.</p><p style="text-align:justify;" id="p-8564">Mislim, da lahko rečem, da sem iz kraja, v katerega sem bil vržen večidel zaradi 6. januarja, tudi jaz nekaj storil in delal, čeprav to moje delo v širši slovenski javnosti v zadnjih letih ni vidno. V miljeju, v kakršnem sem, postaviti svojega moža, ostati sebi zvest ne glede na levo in desno, z rizikom kakršnekoli gospodarske oškodovanosti, tudi to ni lahko. Rad bi videl tistega od vas, ki bi v miljeju, kakršen je ta, v katerem jaz živim, tako ostal zvest samemu sebi, kakor sem ostal jaz. Vendar sem vso svojo okolico prisilil do tega, da me vzame takega, kakršen sem. Pa tudi sicer sem nekaj delal – v slovenskem društvu, v kmetsko-delavskem gibanju. Če moje delo v kmetsko-delavskem gibanju ni bilo tako učinkovito in uspešno kakor delo kakega Novaka, je vzrok to, da mi tako delo žal ne more biti poklicno delo, da moram, hočeš ali nočeš, velik del svojega časa uporabiti za boj za vsakdanji kruh, zase in za družino. Tako uspešno kakor Novakovo delo v okviru kmetsko-delavskega gibanja ne more biti moje delo tudi zaradi tega ne, ker sem na deželi s še bolj kakor na Kranjskem raztresenimi naselji, kjer je vsako organiziranje združeno z velikimi težavami, z neprimerno večjimi, kakor je organizacija industrijskega delavstva, ki je nakopičeno v posameznih krajih, dostopno vsak čas in ga je zaradi tega veliko laže organizirati kakor pa kmetsko prebivalstvo. Končno pa mislim, da mi je treba še marsikaj povedati in da tudi delo teoretičnih razglabljanj ni tako brez pomena, kakor marsikateri tvoji somišljeniki mislijo.</p><p style="text-align:justify;" id="p-8565">Le s kakšno lahkoto izrekate taki ljudje, kakor si ti, sodbo o drugih ljudeh! In govorite o pravičnosti itd.</p><p style="text-align:justify;" id="p-8566">g) V tej smeri bi se torej razvijala moja obramba »formalne demokracije«, zgrajene na osnovi dosledno pojmovane človečanske ideje, resnice, pravice in svobodoljubnosti. Poudarjam pa obenem še enkrat svojo misel, da ne uvidevam, da bi najino različno gledanje na evropski položaj, zlasti na položaj, ustvarjen na Češkem, Poljskem in v baltiških državah, nujno moralo imeti svoj vzrok v različnem pojmovanju demokracije. Ako pa ti praviš, da ga ima, se proti temu v korespondenci s teboj ne morem upirati, tem bolj pa mi je jasno, kako danes gledate komunisti na evropski položaj izključno skozi očala kakega Molotova, SZ.</p><p style="text-align:justify;" id="p-8567">V.</p><p style="text-align:justify;" id="p-8568">a) Praviš, da nisem socialist. Ako je socializem samo to, kar ti praviš, da je, potem sploh ni nihče drug socialist kakor sami vi komunisti. Potem tudi krščanski socialisti niso nikaki socialisti in so si socialistični naziv uzurpirali. Kakor našega klerikalca draži, da se zunaj rimskokatoliške cerkve še kdo naziva kristjana, tako vas draži, da se zunaj komunizma še kdo naziva socialista, oziroma jim pač pravite potem, da so eni nepravoverni socialisti, drugi pa nepravoverni kristjani. Povsod ista identifikacija neke osnovne, okvirne ideje z neko konkretizacijo te ideje.</p><p style="text-align:justify;" id="p-8569">b) Ponovno zopet govoriš o mojem sebičnem nacionalizmu. Rad bi vedel, kaj pravzaprav hočeš od mene? Menda sam ne veš. Ker gledam na svetovna dogajanja s svojega človečanskega, relativnostnega, slovensko-narodnega gledišča, sem v Tvojih očeh omejen nacionalist. Ko poudarjam, da moja skrb za zmago človečanske ideje v svetu dejansko ne more segati preko mojih sil in sil mojega naroda, mi očitaš, da sem sebičen nacionalist, ki mi za nasilja angleškega imperializma v Indiji ni mar. Ko poudarjam živo resnico, da je naša situacija dovolj težavna in da zahteva koncentracijo vseh naših sil, da se iz te situacije rešimo, da se ohranimo, mi prihajaš zopet z očitkom, da mi ni mar boja proti svetovnemu imperializmu. Ko poudarjaš nasilja francoskega in angleškega imperializma, Ti je prekleto malo mar, kaj se godi danes na Češkem, na Poljskem, na Finskem, kaj se utegne zgoditi z nami, če bo šlo tako dalje. Hic Rhodus, hic salta! Od Tvoje skrbi, kakor tudi od moje seveda, se v Indiji ne bo zboljšalo življenje niti za eno joto. Iz vsega srca pa želim Indiji, kakor Sloveniji, da se otrese vseh svojih tegob in osvobodi angleškega varuštva. Kaj več ne moreva ne Ti ne jaz. To moje poudarjanje, da lahko Slovenci skrbimo predvsem zase, ker drugi narodi tudi predvsem zase skrbe, je, čeprav se Ti zdi zelo preprosto, vendarle utemeljeno v eni od osnovnih zakonitosti zgodovinskih dogajanj, človeških stremljenj, namreč z na en ali drug način omejenostjo človeških sil, omejenostjo ne v smislu človeškega spoznanja, temveč omejenostjo v smislu možnosti razpolaganja s temi silami.</p><p style="text-align:justify;" id="p-8570">c) Tvoj izpad proti moji pripombi, da bo komunizem v svojem boju proti meščanskim demokracijam izzval fašizem Še v tistih deželah, kjer ga še ni, sem pričakoval, in sicer prav takega, kakor si ga napisal, da namreč prav dobro čutim, kak je dejanski odnos med meščansko demokracijo in fašizmom, namreč, da kapitalizem seže po fašizmu, če mu meščanska demokracija v boju zoper proletariat ne zadostuje več. Nekoliko Ti odgovarjam glede tega že zgoraj. Tukaj naj bi Te še enkrat opozoril le na svoje izvajanje o razredih in razrednem boju. Jaz ne morem prav nič za to, dragi Kermauner, če vsak, še tako slab človek, reagira na nasilno grožnjo tudi sam z nasiljem, na grožnjo s smrtjo tudi sam s tako grožnjo. Ti ne boš menda nikdar razumel, da gre v takih primerih za mnogo bolj realne sile, kakor so sile sekundarnih pojavov razrednosti in razrednega boja, katere sicer tudi priznavam, čeprav jim ne pripisujem tiste primarne pomembnosti, kakor pripisuješ tem pojavom primarnost Ti. Razredni odpor delavstva je odgovor na izkoriščanje po kapitalističnem razredu, toda odgovor na tak način boja in s takimi cilji, kakor jih pojmujete in hočete vi, je fašizem. Komunizem s svojim ideološkim, načelnim nasiljem je oče fašizma, katerega nasilje je prav tako načelno povsod tam, kjer demokracija, »formalna, liberalna« demokracija ni dovolj močna in v sebi jasna ter ne zna o pravem trenutku z zadostno modrostjo in silo uveljaviti svoje zamisli proti obema taboroma. Kjer seveda ta »formalna« demokracija dopusti, da se ta dva tabora spopadeta, pa je jasno, da zmaga fašizem, kajti meščanstvo v takem primeru v strahu za svoje življenje, prav človeško telesno življenje in ne samo razredno, najde brez dvoma več in učinkovitejših sredstev kakor komunisti. Da bi pa bil fašizem samo ali prvenstveno razredna reakcija kapitalistov na komunizem, o tem se nisem mogel prepričati. Brez primere več sorodnosti je med komunistično diktaturo v SZ in diktaturami v Nemčiji in Italiji kakor pa med vsemi temi diktaturami ter »formalnimi« demokracijami zahodnoevropskega tipa.</p><p style="text-align:justify;" id="p-8571">č) Ko repliciraš na mojo misel, da ste pred 23. avgustom branili meščansko demokracijo proti fašizmu, praviš, da je napačno moje mnenje, da vam je šlo samo za taktično potezo. Pusti to, dragi Kermauner, komur je cilj proletarska diktatura, temu sodelovanju z zagovorniki »formalne« demokracije prav gotovo ne more biti kaj drugega kakor samo taktična poteza. Bodi dosleden ali pa priznaj, da Ti je to pretežko, kar bi bilo le v čast, kajti priznal bi s tem, da si človek in ne stroj.</p><p style="text-align:justify;" id="p-8572">d) Da se Ti zdi moje stališče visenje, to glede na razmere v Sloveniji, med obema starima in tretjim taborom v zraku, na to Ti odgovarjam že zgoraj in se Ti s tvojega gledišča res mora tako zdeti. Kako naj bi Ti razumel to hkrati strankarsko in objektivno gledanje na politični boj. Ti poznaš namreč samo strankarsko gledanje. Jaz pa vem, da noben človek ter nobena človeška skupina nima v celoti, vedno in v vsaki situaciji prav. Vsi smo ljudje, vsi trpimo pod isto zakonitostjo omejenosti naših sil, možnosti zmote. Ko govorim s katerim od vas na štiri oči, večkrat komu uide priznanje o problematičnosti marsikatere trditve, ki jo pred množicami sicer poudarjate kot dogmo, zunaj katere ne more biti nič drugega. Taki ste kakor klerikalci. Ker množica ne ljubi razpravljanja in relativnostnega vrednotenja in vi to čutite ter vidite, zato prihajate prednjo s kategoričnimi, dogmatičnimi trditvami in parolami ter izginjate v njej in njenem odporu proti vsaki problematiki, proti vsakemu relativnostnemu gledanju na svet. Nazadnje tudi za vas same ta problematika ne obstaja več in je samo še dogma, odsekana, absolutno veljavna trditev, dokler seveda stranka sama ne sklene kaj drugega. Slej ko prej je slabost Tvoje ideologije, da ni človek v središču Tvoje pozornosti, cel človek v vsakem trenutku in v vsaki situaciji, zato računaš Ti le z eno stranjo človeške nature, z drugo stranjo pa prav nič. V moralne sile človeka, razen kolikor so odsev takega ali drugačnega ekonomskega položaja tega človeka, Ti ne veruješ, zate tak človek ne eksistira, čeprav tak človek je – kljub vsemu Tvojemu zanikanju. Za tako gledanje na človeka imaš Ti seveda in moreš imeti le posmeh in s svojega dogmatičnega strankarsko-totalitarnega gledišča le oznako človeka med dvema stoloma, človeka sredine. Tabor, kateremu jaz pripadam, je tabor človeka, celega človeka v vsakem trenutku, v vsaki situaciji, in po tem človeku po neki graduaciji vrednot tabor slovenskega naroda in zatiranih plasti v tem narodu.</p><p style="text-align:justify;" id="p-8573">V zvezi z ljudmi sredine govoriš tudi o »Slovenskem društvu«. Kakor vidim, nimaš o njem niti pojma. Slovensko društvo ni strankarsko politična organizacija. Slovensko društvo je organizacija slovenske inteligence v najširšem pomenu besede inteligenca, različnih svetovnih nazorov, različnega strankarsko-političnega prepričanja, povezanega pa med seboj z danes zelo aktualnim spoznanjem, da je slovenski narod objektivno res narod v polnem pomenu te besede, da mu torej načelno pritiče svoja država oziroma pravica samoodločbe o odcepitvi od vsake države, od vsake državne zveze, ki ni samo njegova.<span id="ftn611_return"><a class="notelink" title="Kako daleč naj se gre pri tem v konkretnih razmerah, pa je seveda odvisno od resničnih možnosti in možnosti teh razmer." href="#ftn611"><sup>2</sup></a></span> Slovensko društvo je organizacija tiste slovenske inteligence, ki je dala zaobljubo, da se bo v kateremkoli društvu, v katerikoli stranki, v kateremkoli taboru borila za dosledno priznavanje dejstva slovenskega naroda in da si ne bo dala narekovati svojega nastopanja od sil zunaj slovenskega naroda.</p><p style="text-align:justify;" id="p-8574">e) Ko sem v svojem pismu z dne 8. 11. 1939 rekel, da bi bili vsi razočarani, če bi se sklenil med bojujočima se strankama naenkrat mir, sem bil pravzaprav nedosleden, ker sem nekdaj trdil, da vam ta vojna pač ne gre v račun in da ste bili presenečeni, da sta Anglija in Francija vojno vendarle napovedali. Zapisal pa sem tako, ker sem se nedavno pogovarjal z nekaterimi tvojimi somišljeniki, ki pa niso tako dosledni, kakor si ti, in ki grade odobravanje nastopanja SZ od nenapadalnega pakta dalje na gotovosti, da SZ predaleč ne bo šla, da se bo vojna nadaljevala in da je zmaga Anglije in Francije gotova. Ko sicer tudi tvoji somišljeniki zabavljajo proti angleškemu in francoskemu imperializmu, naskrivaj vendarle pričakujejo, da ta imperializma ne bosta odnehala in da bosta zmagala ter da bo tej zmagi sledila boljševizacija Nemčije. Sicer pa sem tudi jaz v prejšnjem pismu dovolj jasno povedal, da gre Angliji in Franciji v tej vojni za svoje interese najmanj prav tako kakor za Poljsko in Češko. Pa če bi jim tudi šlo samo za svoje interese, prvenstveno za svoje interese, je vendarle res, da po tej poti lahko pride do osvoboditve češkega in poljskega naroda, po poti, ki si jo morda zamišljaš Ti in ki bi bila boljševizacija Nemčije, pa je vse silno problematično. Če namreč tudi do boljševizacije pride, lahko pride do nje le na ta način, da se narodnosocialistični režim zruši, narodnosocialističnega režima pa se ne da zrušiti brez boja. To mi boš morda vendarle priznal. Ko govoriš o nemški revoluciji, ki bi dvignila ljudske plasti nemškega naroda itd., je vse to prav lepo, toda od kod naj ta revolucija pride in kako naj ima kak uspeh, dokler Hitler še tako trdno sedi v sedlu. Slej ko prej si te revolucije ne moremo predstavljati drugače, kakor da doživi Hitler poraz na bojnem polju. Da je nekaj logike v teh izvajanjih, mi boš menda vendarle tudi priznal. (Kakor vidiš, se stalno borim z občutkom nesmiselnosti te debate, ko vidim, da ničesar, prav ničesar ne priznaš.)</p><p style="text-align:justify;" id="p-8575">f) Govoriš o zatiranju kapitalistične protirevolucije v SZ. Slej ko prej kar ne morem razumeti, kljub Tvojim špijonom in ostankom meščanskih ideologij, kako naj bo ta protirevolucija možna, ko urbi et orbi oznanjate napredujočo socializacijo v SZ. Kje so danes v SZ tiste družbene plasti, na katere bi se taka revolucija mogla opreti? Vprašujem Te kot marksista, ki vendar sicer vsepovsod vsako dejanje in nehanje kakega človeka, Tume ali Prepeluha, utemeljuješ in razlagaš s teh osnov. Če pa je kapitalistična protirevolucija tudi še danes možna, kdaj bo ta možnost prenehala, kdaj bo torej prenehala nujnost diktature komunistične stranke? Če gledam na SZ tudi s te strani, sem zopet potrjen v svojem prepričanju, kako nevarno je nastopiti pot diktature, kajti popolnoma v meglo zavito je, kdaj in na kak način se bo ta diktatura končala.</p><p style="text-align:justify;" id="p-8576">g) Praviš: »Ti pa si ves v pojmih kakega mirnega, postopnega razvoja meščansko-demokratično urejene družbe, ki jo idealiziraš vsekakor zato tako, ker se Ti iz današnjega nemira in burje toži po miru.«</p><p style="text-align:justify;" id="p-8577">Kaj da jaz idealiziram, res ne razumem. Le to pravim, da je življenjski boj že tako dovolj težek in da bi ga ne bilo treba še oteževati in ga zaostrovati z razglašanjem načelnega nasilja. Res pa je obenem tudi, da sem dovolj slaboten človek, da se mi tu in tam stoži po miru. Radoveden pa sem, ali ve samo en človek, da sem jaz kedaj v javnosti spregovoril, da nam je treba mirno pretrpeti krivico, laž, nasilje. Rad bi poznal tistega človeka, kateremu sem jaz kedaj drugače govoril, kakor da je življenje večni boj in da se je treba boriti vsak dan znova, neprestano in z dneva v dan. S kako lahkoto, dragi Kermauner, mečeš očitke iz svoje študijske sobice, iz miljeja, v katerem po srečnejših življenjskih pogojih moreš živeti, na mene, ki se mi je bilo in se mi je treba boriti pod vse drugačnimi pogoji kakor tebi. Dovolj o tem.</p><p style="text-align:justify;" id="p-8578">VI.</p><p style="text-align:justify;" id="p-8579">Zopet in zopet ponavljaš: »Voliti ti je, Ude, samo med realnimi silami.« Mojo nedokončano misel, izraženo v petem poglavju z dne 8. 11. 1939, si torej razlagal tako, kakor da jaz še nisem volil oziroma da sem slej ko prej, kar Ti vedno trdiš in misliš, nerealen. Vendar pa bi mogel že po vsem, kar sem doslej povedal, vedeti, da sem jaz že volil, da sploh nisem omahoval. Razen tega pa ne gre spor samo glede tega, ali sem realist ali fantast, temveč glede tega, kaj vse pravzaprav je realno.</p><p style="text-align:justify;" id="p-8580">Povedal sem že, da sem v situaciji, kakršna je danes v Evropi, na strani Anglije in Francije proti Hitlerjevi Nemčiji in SZ, kolikor SZ nastopa sporazumno s Hitlerjevo Nemčijo ter imperialistično proti narodom, ki meje na SZ. Slej ko prej sem tega prepričanja, da je nastopila SZ s sklenitvijo nenapadalnega pakta z dne 23. 8. 1939 pot, ki odvaja daleč od ideje, v imenu katere je organizirana, in da je v medsebojni garanciji Hitlerjeve Nemčije in SZ glede stanja, ki sta ga ustvarili ti dve državi na Poljskem, stalna nevarnost, da bo SZ, rada ali nerada, še dlje morala iti s Hitlerjevo Nemčijo, kakor je že šla. »Meščansko«-demokratična Poljska, ki bi menda vstala iz poražene Hitlerjeve Nemčije, predstavljala v očeh današnjih voditeljev SZ očitno večjo nevarnost kakor Hitlerjeva Nemčija. Pri formiranju »tretjega« tabora v Sloveniji sem strankarsko tudi čisto določno opredeljen. Moja stranka je slovenski narod in v tem narodu slovensko delovno ljudstvo, kakor si ga zamišljam organiziranega v demokratični, socialistični, narodnostni princip do tiste pomembnosti priznavajoči stranki, kakor zahteva to realno gledanje na človeško zgodovino, pri čemer seveda ne polagam na samo ime nobene teže, temveč le v najbolj grobih obrisih začrtavam njeno svetovno, življenjsko nazorsko in programatično osnovo. Ker sem že ves čas nastopal v kmetsko-delavskem gibanju, bi bil tudi danes najraje skupaj z onimi ljudmi, s katerimi smo v tem gibanju skupaj nastopali in ki so danes v zvezi delavskega ljudstva. Ločijo pa me od njih pregloboke idejne razlike zlasti glede presoje današnjega evropskega položaja. Kolikor je danes v Sloveniji organiziranih skupin, sem še najbližji krščanskim socialistom. Ali morda nisi mogel v teku te debate vsega tega tudi sam jasno spoznati? Nisem jaz kriv, če ne.</p><p style="text-align:justify;" id="p-8581">Razen tega pa, kakor rečeno, meni niso realni samo kolektivi, ki so politično organizirani in predstavljajo politično moč. Za tak realizem se lepo zahvaljujem, ker bi v tem primeru bil položaj slovenskega naroda čisto brezupen. Tak realizem je bankrot človeštva. Da, taki realisti so Mussolini, Hitler, Stalin, pri nas tudi dr. Korošec. Ker si tudi Ti pripadnik takega realizma, zato gledaš rešitev iz situacije, v kateri se nahaja slovenski narod, oziroma iz situacije, v katero more zaiti vsled nastopanja SZ in Italije, le v imperialistični zmagi SZ, kar Ti pomeni obenem zmago komunistične ideje. Ne rečem, da je taka zmaga povsem izključena, verjetna pa se mi ne zdi in je tako pričakovanje za slovenski narod kot celoto nesprejemljivo. To se pravi, staviti vse na eno kocko. Sicer pa se oddaljujem od predmeta debate v tej zvezi. V bistvu hočem reči le to, da je človeška individualnost in narodna individualnost prav tako realnost, kakor je realnost politično organizirani kolektiv. Usoda nekega naroda je odvisna od prebujenosti posameznih pripadnikov tega naroda, od njihove jasne narodne zavesti. Kjer je ta zavest, le tam je poroštvo za prihodnost. Narodno zaveden pa je tisti, ki podreja vse svoje interese življenju naroda, ki mu je narod najusodnejši kolektiv tako za duhovno kakor materialno prosperiranje. Pri tem pa se seveda ne sme nikdar pozabiti, da so tudi v drugih strankah in narodih ljudje, prav tako ljudje, kakor smo mi, z istimi osnovnimi potrebami in pravicami, kakor so moje, z istimi za človeka bitnimi lastnostmi in možnostmi. Ker si v tem nisi na jasnem, je tebi človek, njegova človeška, zunajrazredna ali zunajstrankarska vest nič, prazen zvok. Jaz pa verujem v to vest, ne brezmejno sicer, vendar pa vidim v zgodovini obdobje, ko se je ta vest prebudila, čeprav šele po mnogih žrtvah tistega, zaradi katerega se prebudi. Ko si Ti, npr. glede Finske, prepričan, da je obsodba SZ zaradi napada na Finsko obsodba kapitalistično imperialistične zainteresiranosti, vidim jaz v tej obsodbi prebujo svetovne vesti. Če se je v to obsodbo pomešala tudi kapitalističnoimperialistična zainteresiranost, tega prav gotovo niso krivi Finci, temveč SZ sama, ki je s svojim napadom na Finsko morda odprla vrata tudi za novo intervencionistično vojno proti sebi, kar bi sicer nikomur ne prišlo na misel, zlasti ne Angliji in Franciji, dokler sta zaposleni s Hitlerjevo Nemčijo.</p><p style="text-align:justify;" id="p-8582">VII.</p><p style="text-align:justify;" id="p-8583">Razlike med najinima gledanjema na evropski in svetovni položaj, kakor vidiš, izvirajo iz tega, ker gledava na človeka, njegovo mesto v vesoljstvu, njegovo naravo in smisel njegovega življenja bistveno drugače in ker imava zelo različno oko in vrednotenje za individualizujoče sile zgodovine. Zaradi tega še vedno lahko od situacije do situacije sodelujeva, biti v isti stranki skupaj pa nama ni mogoče.</p><p style="text-align:justify;" id="p-8584">Bodi zdrav!</p><p style="text-align:justify;" id="p-8585">Ude</p><p style="text-align:justify;" id="p-8586">V stenogramu sta ohranjena dva koncepta odgovora na Udetovo pismo z dne 20. XII. 1939:</p><p style="text-align:justify;" id="p-8587">I.</p><p style="text-align:justify;" id="p-8588">(Koncept obširnega odgovora) Dragi! V Tvojem odgovoru z dne 20. XII. je nekaj osebne grenkobe, ki me je zadela in me sili k pisanju, še preden sem ga preučil, ko sem ga le površno prelistal. Takoj v uvodu si sprejel mojo politično kritiko Tvojih političnih stališč kot oseben očitek in tudi v pismu se vračaš k takim zamenjavam, npr. tam, kjer se primerjaš z Novakom (Leom) in kjer govoriš o svoji osebni poziciji. Niti pomislil nisem na kako kritiko take vrste, ker zanjo nimam nobenih kompetenc in ker se najinega razpravljanja o političnih pogledih sploh ne tiče. Potruditi se hočem, da se ognem vsaki taki formulaciji, ki bi mogla v Tebi vzbuditi podobno nepotrebno osebno obrambo.</p><p style="text-align:justify;" id="p-8589">Silovitost mojega debatiranja ali polemiziranja Te odbija, praviš, odbija kot človeka. In to silovitost vidiš v tem, da 1) ne priznavam »upravičenosti debatiranja o posameznih svojih vrednotenjih« in da 2) ne priznavam »niti najmanjše upravičenosti nekim Tvojim bistvenim trditvam«. Kar se prvega tiče, menim, da sploh nisem sodnik o upravičenosti debatiranja o svojih vrednotenjih, kar se drugega tiče, pa je res, da Tvojim bistvenim trditvam ne morem priznati niti najmanjše upravičenosti s svojega vidika. Dokler nisem bil prepričan o tem, da Ti moj vidik poznaš, čeprav ga ne sprejemaš, sem moral z vso silovitostjo vztrajati pri njegovem razlaganju in poudarjanju ter sem moral temu smotru podrediti vse. Sele sedaj, ko sodim, da Ti je dokaj jasno, zakaj presojam položaj v svetu tako, kakor ga presojam, lahko razmišljam v polemiki s Teboj tudi o tem, koliko je s Tvojega vidika ali s kakega drugega vidika, ki ni moj, Tvoje stališče sprejemljivo. Tudi nočem v prihodnje odgovarjati samo na ranljive točke v Tvojih izvajanjih, ker meniš, da si tako umetno olajšujem polemiko – sledil Ti bom od odstavka do odstavka.</p><p style="text-align:justify;" id="p-8590">Prav tako kakor Ti se zavedam, da je češki in poljski narod zadela nesreča. Izgubila sta narodno svobodo pod jarmom nacionalsocialistične Nemčije. Prav tako mislim, da morata zopet doseči svojo svobodo. Te svobode pa ne bo mogoče izprositi od nacionalsocialistične Nemčije, ampak ji jo bo treba iztrgati. V tej želji in v tem spoznanju sva si edina. Pri nadaljnjem koraku se pa ločiva.</p><p style="text-align:justify;" id="p-8591">Jaz pravim: poleg Nemčije in narodov, ki jih ona imperialistično zatira, in poleg Anglije in Francije in narodov, ki jih ti dve imperialistično zatirata, je tu še S[ovjetska] Z [veza] in gibanje, ki hoče uničiti imperialistični red in ustvariti najprej bolj obsežno in končno vseobsežno federacijo narodov z enotnim svetovnim gospodarstvom itd. Temu gibanju ne more biti pred očmi samo usoda Cehov in Poljakov, ampak usoda vseh narodov sveta. Zato mora varovati predvsem tisti del sveta, kjer taka federacija v omejenem obsegu še živi. Trenutek osvoboditve Cehov in Poljakov je torej nujno podrejen temu prvemu in poglavitnemu smotru. Ta smoter se ne more podrediti smotru anglo-francoskega bloka, ki stoji danes v vojni z nacionalsocialistično Nemčijo zato, da bi zopet utrdil svojo hegemonijo v Evropi in na svetu. Položaj nacionalsocialistične Nemčije v tem boju je položaj slabšega, prišla bo neogibno v stisko, iz katere bosta dva izhoda: ali podreditev zahodnima imperializmoma ali pa razvitje boja zoper njiju z resnično naslonitvijo na SZ, odločitev za zvezo s SZ. Pri prvem izhodu prav lahko pride do nekega kompromisa, ki bi žrtvoval morda in Cehe in Poljake, morda pa samo prve začasno zahodu podrejeni nacionalsocialistični Nemčiji. Pri drugem izhodu bi bila usoda nacionalsocializma zapečatena. Najverjetneje pa je, da se bi ob vprašanju izhoda iz stiske nacionalsocialistična Nemčija razdelila na dve stranki: reakcija bi zastopala prvi izhod, napredne sile drugega. Iz take razdelitve se lahko razvije državljanska vojna v Nemčiji. SZ take vojne ne more gledati kot opazovalec, marveč mora poseči vanjo, da podpre napredno silo, kakor bo posegla vanjo svetovna reakcija, da podpre nemško reakcijo. Takšne možnosti se odpirajo v perspektivi in pripravljenost SZ za te verjetne možnosti mora biti podrejena [nečitljiva beseda] omenjenega svetovnega gibanja. Tako presojam prihodnje, najbližje perspektive. Prav nič ne jamčim za ta ali drugačni izhod iz njih, za zmago naprednih sil. Vem le, da je treba ravnati tako, da se zmaga naprednih sil čim bolj pripravi, da bi bila čim bolj gotova. Ne razumem Tvojega očitka, da s tem »mižim pred realnostmi, ki bi mojo doktrino mogle tudi le v kakem drobcu postaviti na laž ali pa na naše delo vreči le senco nedoslednosti«.</p><p style="text-align:justify;" id="p-8592">Ti pa praviš: Tu sta podjarmljeni Češka in Poljska, zoper njunega osvojevalca, nacionalsocialistično Nemčijo, sta se postavili v vojno Anglija in Francija. Ta odnos izrezuješ iz ostalega sveta; ta Ti je trenutno ves svet. Evidentno Ti je, da mora vsakdo želeti zmago Anglije s Francijo in poraz Nemčije. Zmaga Nemčije bi prinesla strahovito sužnost tudi drugim narodom, njenim sosedom. Ti meniš, da je izbira le med porazom Nemčije in njeno zmago. S takega vidika, ki pa je samovoljno omejen in zato v pravem smislu besede doktrinaren, imaš seveda Ti prav. Toda kako smeš tako poenostavljati položaj in njegov razvoj ? Sam dopuščaš mogočost, da bi »le v primeru poraza sedanjega režima v Nemčiji lahko prišlo do boljševizacije« (str. 5) – a ta možnost Ti je menda tako negotova, da se Ti zdi dopustno popolnoma jo zanemariti. Take stiske, o kateri mislim jaz in ki bi sprožila boj v Nemčiji pred porazom, tedaj ko bi bil poraz šele na vidiku, tudi gotovo ne izključuješ nasploh, ampak je nočeš upoštevati. Vrh tega jaz izključujem zmago nacionalsocialistične Nemčije na temelju svoje ocene sil, ki so se spoprijele. Jasno je, da je mogoče usmeriti politiko le na temelju takih ocen za prihodnost, ki računajo z verjetnostmi: če praksa pokaže, da je bil račun napačen, je treba politiko preusmeriti. Sem spadajo vsa vprašanja, ki so se nekako izločila iz debate, ker sva bodisi oba ali pa eden od naju mnenja, da more eno ali drugo stališče potrditi šele prihodnji razvoj. In med ta vprašanja po mojem spada tudi nadaljnji razvoj vojne med Nemčijo in anglofrancosko zvezo ter notranji razvoj v Nemčiji v zvezi s to vojno. Ti mi razlagaš, da bi novi Versaj ne ogrožal Sovjetske zveze z intervencijsko vojno. To pa ni na mestu, kajti meni ne gre samo za obstoj Sovjetske zveze, ampak tudi za mogočost njenega razširjenja. In nov versajski red do Buga bi pač pomenil onemogočenje njenega razširjanja, kajneda! V tej perspektivi odklanjam restavracijo meščanske Poljske, ne pa morda zato, ker bi verjel »v trajnost položaja, ustvarjenega z nenapadalnim paktom« – kajti v trajnost tega položaja nikakor ne verjamem.</p><p style="text-align:justify;" id="p-8593">Neupravičeno mi očitaš, da nimam razumevanja »za postopno podiranje imperializmov«. Nasprotno! Vse moje tolmačenje Ti kaže na konkretno postopnost pri tem podiranju v skladu z današnjim položajem in predvidevanim razvojem. Mnenja sem le, da bi boj zoper imperializem, ki bi ga podredil tistemu imperialističnemu bloku, ki je trenutno najmočnejši, vobče ne bi bil noben boj zoper imperializem! Kaj bi pomenilo pomagati zrušiti nacionalistični imperializem, ko se obrača zoper anglofrancoskega? Nič drugega kakor pomagati utrjevati imperialistični sistem. Tako z mojega vidika. S Tvojega vidika, ki gledaš imperializem dejansko – vsaj v danem položaju – le v nacionalsocializmu, bi to pomenilo boriti se z manjšim zlom proti večjemu. Zavedati se moraš, da sta tu dva različna vidika, dve različni oceni vloge in pomena anglofrancoskega imperializma. Res ne smeš misliti, da je Tebi za resnico, meni pa za doktrino (str. 8)!</p><p style="text-align:justify;" id="p-8594">S Tvojim presojanjem možnosti vpleta Jugoslavije v vojno ne morem polemizirati zato, ker Ti izključuješ tisto perspektivo, ki je meni poglavitna, namreč to, da bi stiska v Nemčiji privedla do novega položaja in bi se s tem vojna, ki se bije zoper nacionalsocialistično Nemčijo, spremenila v vojno, ki bi se bila zoper socialistično revolucionarno Nemčijo in njeno zvezo s SZ. Tedaj biti na strani Anglije in Francije je za našo vlogo v svetovnem dogajanju najnevarnejše! Jasno je – z mojega vidika seveda, in to menda lahko uvidiš – da SZ ne sme sedaj ničesar storiti, kar bi otežkočalo tako perspektivo, le če in ko se izkaže njena nemogočost, bi morala SZ spremeniti svoje stališče do Nemčije. V Tvojih računih pa ostaja Nemčija taka, kakor je danes, nacionalsocialistična. Ali se Ti ne zdi, če poskusiš objektivno primerjati moje stališče s svojim, da so Tvoje postavke preveč negibne, toge ... Sicer pa je res to točka, ki jo mora rešiti prepričevalno le nadaljnji razvoj in o kateri bi se dotlej zastonj prepričevala ... Gotovo je le to, da z mojega vidika, v moji perspektivi tisto, kar Ti imenuješ »sodelovanje SZ in Hitlerjeve Nemčije«, za nas Slovence ni nevarno, kakor ni nevarno za osvoboditev Cehov in Poljakov. Ob Tvoj rezime na str. 10 bi jaz rezimiral svoj nazor takole: Vprašanje združitve nacionalsocializma je bolj komplicirano, kakor si misliš Ti. Nacionalsocialistična Nemčija se lahko reakcionarno zruši na kolena pred Anglijo in Francijo, lahko pa se tudi zruši revolucionarno – v merilu svetovnega boja zoper imperializem. Ti to izključuješ ali vsaj to možnost odmišljaš – zakaj, tega vprašanja se takoj lotim – v moji perspektivi pa je to punctum saliens. Zdi se mi, da Ti tako možnost izključuješ ali odmišljaš zaradi tega, ker Te žene simpatija do formalne demokracije, do vere, da v Evropi in tudi v Nemčiji ne more biti druge izbire kakor med formalno demokracijo in fašizmom. Za Tebe tertium non datur. Sistem SZ po Tvojem občutku v Evropi ni izvedljiv. Njegove izvedbe si ne moreš predstavljati. Ne želiš je – in tu je korenina Tvojega občutka. V zadnjem pismu sem postavil trditev, da stališče, ki si ga zavzel, nujno izhaja iz Tvojega pozitivnega vrednotenja zahodne demokracije kot sistema in negativnega vrednotenja sistema SZ. Cisto nerazumljiv mi je Tvoj očitek na str. 11, češ da gre tu za eno mojih »usodnih zmot«, za neki zaključek, ki ni »v interesu moje ideje«, za neko stališče, ki me »more prej ali slej privesti v očitno nasprotje z interesi slovenskega naroda«.</p><p style="text-align:justify;" id="p-8595">Nadalje pobijaš moj nazor, da se je z nenapadalnim paktom mednarodni položaj »v bistvu, po vsebini« spremenil. Ne zanikaš torej, da se je spremenil. Namesto da bi se pomenil z menoj, v čem se je konkretno spremenil – tako bi lahko izluščila najine razlike – pa sofistično operiraš s splošnim pojmom »v bistvu, vsebinsko«. (»Sofistično« ni počezen, splošen očitek, ampak se čisto konkretno nanaša na Tvoje uporabljanje splošnega pojma »v bistvu, vsebinsko«!) In kaj navajaš v oporo svoji trditvi, da se mednarodni položaj ni »v bistvu, vsebinsko« spremenil? V Hitlerjevi Nemčiji je ostalo tako, kakor je bilo doslej, nastopa proti drugim narodom tako kakor poprej (dokaz: Čehi, Poljaki) – in dokler taka ostaja, praviš, ne priznaš »nobene bistvene spremembe mednarodnih odnosov, zato tudi ne spremembe svojih misli in sklepov«. Oprosti, prijatelj! Prav dobro veš, da tudi jaz ne zatrjujem in in ne vidim nobene spremembe v teh pogledih! Dosti sem Te opozarjal na konkretne spremembe, ki so nastopile v mednarodnem položaju z nenapadalnim paktom, in na njihov pomen. Toda vse je bilo bob ob steno in ni Ti v čast – tu me pač siliš, da sem oseben, kakor si Ti do zdaj v vsakem pismu nekoliko preveč bil – da nočeš govoriti tu o stvari, ampak skušaš doseči nekak retoričen efekt s krivičnimi očitki, češ da se zastonj trudim dokazati, da so se mednarodni odnosi bistveno ali celo vsebinsko na boljše spremenili, da nočem govoriti o tem, koliko so se odnosi SZ do Hitlerjeve Nemčije vsebinsko spremenili, ker čutim, da bi me to preveč zdražilo!</p><p style="text-align:justify;" id="p-8596">Sofističen je tudi Tvoj očitek, da ne dopuščam take možnosti, da bi bila politika SZ napačna. Kakšen pomen naj bi imela debata o tem vprašanju, tega ne razumem. Izpovedujem svoj nazor, da politika SZ konkretno ni napačna, in o tem razpravljava. Kaj hočeš s to svojo teorijo o možnosti, da bi bila politika SZ in njenih vodilnih mož napačna, ko pa sem Ti povsem jasno zadnjič ali predzadnjič povedal, da se mi tudi v prihodnje ne zdi verjetno, da bi bila politika SZ napačna – za preteklost sem pa prepričan, da ni bila.</p><p style="text-align:justify;" id="p-8597">Ad a) Na straneh 15–16: Neverjetna idealizacija meščanske demokracije.</p><p style="text-align:justify;" id="p-8598">Ad b) Zdaj človek ne ve, kaj Tebi pomeni beseda »formalno« ...</p><p style="text-align:justify;" id="p-8599">Ad c) Ker Zate dejansko ni problema socializma, problema spremenitve osnov družbe, zato tudi ne uvidiš nobene potrebe revolucije, jo odklanjaš. Očitno si samo za tako revolucijo, ki uvede meščansko demokracijo ... tako prideš do teorije, da Tebi nositelj »ni ideološki princip« kakor baje meni, ki mi gre za socialistično preobrazbo družbe in zato sprejemam tisto sredstvo, ki edino lahko v danih razmerah privede do cilja. Seveda je Tebi ruska revolucija, kakršna je bila, nekaj »v bistvu, vsebinsko« izjemnega. Seveda je ruska revolucija individualen pojav, toda je socialistična revolucija in toliko je tudi mednaroden pojav. Tvoja zmota je v tem, da Tebi kot okorelemu demokratu meščanska demokracija odvrača potrebo po revoluciji. No, meščanska demokracija je v Evropi že skoraj izginila, a Ti si še trdovratno prepričan o njenem prihodnjem razcvetu.</p><p style="text-align:justify;" id="p-8600">Ad d) Gotovo so za nas politične svoboščine meščanske demokracije nekaj pozitivnega. Vemo hkrati, da meščanska demokracija lahko manevrira ... Ne pomislimo pa, da bi morali zato biti za meščansko demokracijo ... Tudi jaz verujem v ozdravljajočo silo svobode, ki pa lahko nastopi šele v brezrazredni družbi.</p><p style="text-align:justify;" id="p-8601">Ad e) Meščanska demokracija ni pravo sredstvo za dosego cilja – to dokazujejo pač mnogoštevilne izkušnje, med drugim španska, nemška, italijanska, Kerenskega. Povsod je kapitalistični razred posegel po drugih sredstvih, likvidiral demokracijo, ki bi mu zavila vrat. Izboljševanje gospodarskega stanja delavstva, prijatelj, še ni socializem!</p><p style="text-align:justify;" id="p-8602">Ad f) Ni mi jasno, kako prihajaš do obrambe pred očitkom, da ničesar ne delaš. Nobenega takega očitka nisem niti izrazil niti ga nisem imel v mislih. Ocenil sem neko politično smer kot jalovo, da ne more roditi nobenega plodu. Ti si eden izmed sodelavcev te smeri, pa se neupravičeno čutiš prizadetega, češ da Ti očitam nedelavnost ali nekaj podobnega. Res se ne čudim svoji »lahkoti«, s katero da izrekam sodbe o drugih ljudeh, ampak Tvoji »lahkoti«, s katero si ustvariš neko tezo, jo vtakneš nasprotniku v čevlje in potem tolčeš po njej. Jaz sploh ne morem meriti dela mehanično, pa npr. odštevati vsoto Tvojega dela od vsote dela Novakovega ali podobno. Zadostuje mi prizadevnost, o vsoti dela pa bi lahko sodil le v drugi zvezi. Ne zmanjšujem torej Tvojega dela in na kaj takega vobče pomislil nisem.</p><p style="text-align:justify;" id="p-8603">T. b) Zame je en sam vidik in ta je svetoven, Zate pa je več vidikov, slovenski, indijski itd. Ti ostajaš v razdrobljenem imperialističnem svetu, jaz mislim preko njega. Pa o tem, kar sem imenoval Tvoj »sebični nacionalizem«, ne bi hotel več govoriti, ker je povsem jasno, kaj sem s to besedo oznamenoval.</p><p style="text-align:justify;" id="p-8604">II.</p><p style="text-align:justify;" id="p-8605">(Koncept kratkega odgovora)</p><p style="text-align:justify;" id="p-8606">Po prejetju Tvojega pisma sem si skiciral obširen odgovor po dosedanjem načinu najine debate. Nato pa sem si zastavil vprašanje: ali ni ta debata svojo kulminacijo že prekoračila, svojo vsebino in smisel že izčrpala? Ali ne preti nevarnost, da se izrodi v ponavljanje tistega, kar je bilo že javno povedano, ali celo v »nadmudrivanje«, v podstavljanje nog? Na to vprašanje sem moral odgovoriti pritrdilno in skleniti, da je treba debato zaenkrat zaključiti, jo odgoditi za toliko časa, dokler kak nov položaj ne omogoči, da se postavi na drugo osnovo in naju morda zbliža. Za zdaj sva si daleč vsaksebi ...</p><p style="text-align:justify;" id="p-8607">Poskusil bom napraviti nekak končni povzetek debate s svoje strani. Predvsem pripominjam: Najin odnos mi je narekoval razložiti Ti svoje gledanje na dogajanje, ki je izzvalo Tvoj napad na moje stališče. Hkrati je bilo tudi politično potrebno zavrniti ta napad. Sodim, da sem obema potrebama zadostil. S svojim tolmačenjem dogajanja nisem nameraval »soliti Ti pameti«, dosegel pa sem gotovo, da Ti je postalo prijemljivejše, zakaj sem tako stališče zavzel. Odprto postane vprašanje, koliko Te bodo prihodnji dogodki odvedli s stališča, ki si ga zavzel in ki je po moji sodbi reakcionarno, ker rine nazaj k neki obnovi versajskega reda, ne pa k novemu redu na svetu. Nisem uspel v tem, da bi Te prepričal o utopističnih pogledih na meščansko demokracijo, ki je Tebi jamstvo za miren »evolucijski« razvoj novega reda na svetu. Prav tej utopiji, idealizaciji meščanske demokracije, si posvetil večji del zadnjega pisma. Jaz dam nekaj na zgodovinske izkušnje, ki sem Ti jih navedel v zadnjem pismu, in presojam meščansko demokracijo realno že dve desetletji. Nadaljnja pismena debata o tem se mi ne zdi upravičena spričo dejstva, da zavzemava že od nekdaj dve nasprotni poziciji v njej. Zate socialistična preobrazba družbe v brezrazredno družbo – s prevzemom proizvajalnih sredstev v družbene roke – očitno ni noben aktualen problem; zaenkrat reduciraš vprašanje »socializma« na izboljšanje gospodarskega stanja delavstva in pozabljaš, da to seveda ni nič specifično socialističnega. Vendar se tega vprašanja v okviru te polemike dotikam le mimogrede.</p><p style="text-align:justify;" id="p-8608">Udè Lojze</p><p style="text-align:justify;" id="p-8609">odvetnik</p><p style="text-align:justify;" id="p-8610">Sv. Lenart v Slov. gor.</p><p style="text-align:justify;" id="p-8611">Sv. Lenart, 6. 2. 1940</p><p style="text-align:justify;" id="p-8612">Dragi Kermauner!</p><p style="text-align:justify;" id="p-8613">Najino debato prek izmenjavanja pisem imam za končano.</p><p style="text-align:justify;" id="p-8614">Resnično žal mi je le, da naju je ta debata tudi človeško odtujila. Skrb, da bi utegnil biti jaz morda le večji krivec kakor Ti, pa si mi odvzel s pismom, ki si ga pisal Satlerju že pred nekaj meseci (torej sredi najine debate!) in za katerega sem zvedel 4. 2. 1940.</p><p style="text-align:justify;" id="p-8615">Bodi zdrav!</p><p style="text-align:justify;" id="p-8616">Ude</p></div><div class="row"><div class="small-6 columns text-center"><p><a class="button" href="part06-doc9.html" title="Prejšnji: Dok. št. 9RAZMIŠLJANJE LIBERALNODEMOKRATSKO USMERJENEGA DR. FRANA ZWITTRA O POLOŽAJU SLOVENSKEGA NARODA OB OBLIKOVANJU BANOVINE HRVAŠKE IN IZBRUHU DRUGE SVETOVNE VOJNE ">&lt;&lt;</a></p></div><div class="small-6 columns text-center"><p></p></div></div><!--Notes in [div]--><div class="notes"><div class="noteHeading">Opombe</div><div class="note" id="ftn610"><p><a class="link_return" title="Pojdi nazaj k besedilu" href="#ftn610_return"><sup>1.</sup></a> <span class="noteBody">Korespondenca: pisma Dušana Kermavnerja in Lojzeta Udeta. <span style="font-style:italic" itemprop="hi">Nova revija</span> 5, št. 48–49 (1986), str. 673–693, št. 50–51 (1986), str. 1060–1075, št. 52–53 (1986), str. 1358–1371, št. 54–56 (1986), str. 1738–1764. – Objavljeno je osebno dopisovanje med Udetom in Kermavnerjem, v katerem sta se dopisovalca zaradi cenzure izražala dosti bolj svobodno kot v javni polemiki, ki sta jo o istih vprašanjih vodila v <span style="font-style:italic" itemprop="hi">Sodobnosti</span> in <span style="font-style:italic" itemprop="hi">Sloveniji</span>. V javni polemiki je šlo le za ponavljanje stališč, ki sta jih zagovarjala v osebni korespondenci in s tega vidika ni prinašala novih elementov (Bojan Godeša: Polemika med Dušanom Kermavnerjem in Lojzetom Udetom v letih 1939–1941. V: <span style="font-style:italic" itemprop="hi">Življenje in delo dr. Dušana Kermavnerja (1903–1975)</span>. Ur. Aleksander Žižek in Jurij Perovšek. Ljubljana: Slovenska akademija znanosti in umetnosti: Zveza zgodovinskih društev Slovenije, 2005, str. 131). O javni polemiki med Lojzetom Udetom in Dušanom Kermavnerjem glej <span style="font-style:italic" itemprop="hi">Slovenija</span> 9, št. 31, 2. 8. 1940, Lojze Udè, Slovenija in slovenstvo, str. 1–2; Andrej Beličan (Dušan Kermavner): Refleksije: sodobna razmišljanja. <span style="font-style:italic" itemprop="hi">Sodobnost</span> 8, št. 10, 1940, str. 466; Slovenija 9, št. 41–46, 11., 18., 25. 10., 1., 11., 21. 11. 1940, Lojze Ude, Nekaj pripomb k sodobnim razmišljanjem Andreja Beličana, str. 2, str. 2, str. 2, str. 2, str. 1–2, str. 2; Andrej Beličan (Dušan Kermavner): Polemika: tragika demokratične metafizike. <span style="font-style:italic" itemprop="hi">Sodobnost</span> 9, št. 1, 1941, str. 36–40, št. 2, 1941, str. 91–96; <span style="font-style:italic" itemprop="hi">Slovenija</span> 10, št. 10, 1. 4. 1941, Lojze Ude, Metode in realizem Andreja Beličana, str. 2; Godeša, n. d., 131–138.</span></p></div><div class="note" id="ftn611"><p><a class="link_return" title="Pojdi nazaj k besedilu" href="#ftn611_return"><sup>2.</sup></a> <span class="noteBody">Kako daleč naj se gre pri tem v konkretnih razmerah, pa je seveda odvisno od resničnih možnosti in možnosti teh razmer.</span></p></div></div><div class="row"><div class="small-6 columns text-center"><p><a class="button" href="part06-doc9.html" title="Prejšnji: Dok. št. 9RAZMIŠLJANJE LIBERALNODEMOKRATSKO USMERJENEGA DR. FRANA ZWITTRA O POLOŽAJU SLOVENSKEGA NARODA OB OBLIKOVANJU BANOVINE HRVAŠKE IN IZBRUHU DRUGE SVETOVNE VOJNE ">&lt;&lt;</a></p></div><div class="small-6 columns text-center"><p></p></div></div></section></div><script src="https://www2.sistory.si/publikacije/themes/foundation/6/js/vendor/what-input.js"></script><script src="https://www2.sistory.si/publikacije/themes/foundation/6/js/vendor/foundation.min.js"></script><script src="https://www2.sistory.si/publikacije/themes/foundation/6/js/app.js"></script><script src="https://www2.sistory.si/publikacije/themes/js/plugin/back-to-top/back-to-top.js"></script></body></html>